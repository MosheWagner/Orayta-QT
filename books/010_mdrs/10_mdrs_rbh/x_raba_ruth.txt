&UniqueId=1639&LastLevelIndex=1&TextSource=ר' פנחס ראובן שליט''א&ForcedBookName=מדרש רבה&CosmeticsType==1638

$ מדרש רבה - רות רבה

~ פתיחתא דרות רבה

! א
ויהי בימי שפט השפטים (א, א), רבי יוחנן פתח ואמר (תהלים נ, ז): שמעה עמי ואדברה, אמר רבי יוחנן אין מעידין אלא בשומע. רבי יודן ברבי סימון אמר, לשעבר היו קרויין ישראל כשאר כל האמות (בראשית י, ז): סבתא ורעמא וסבתכא, מכאן ואילך אין נקראין אלא עמי: שמעה עמי ואדברה, מאין זכיתם שתקראו עמי, מואדברה, ממה שדברתם לפני בסיני ואמרתם (שמות כד, ז): כל אשר דבר ה' נעשה ונשמע.

אמר רבי יוחנן, שמעה עמי, לשעבר. ואדברה, לעתיד לבוא. שמעה עמי, בעולם הזה. ואדברה, בעולם הבא. כדי שיהא לי פתחון פה בפני שרי אמות העולם שעתידין לקטרגם לפני ולומר רבון העולמים, אלו עובדין עבודת כוכבים ואלו עובדין עבודת כוכבים, אלו גלו עריות ואלו גלו עריות, אלו שפכו דמים ואלו שפכו דמים, אלו יורדין לגן עדן ואלו יורדין לגיהנם. אותה שעה סניגורן של ישראל משתתק, הדא היא דתימא (דניאל יב, א): ובעת ההיא יעמד מיכאל, וכי יש ישיבה למעלה, והא אמר רבי חנינא אין ישיבה למעלה, דכתיב (שם ז, טז): קרבת על חד מן קאמיא, מהו דין לשון קאמיא, קיימא, דכתיב (ישעיה ו, ב): שרפים עמדים ממעל לו. וכתיב (מלכים א כב, יט, דברי הימים ב יח, יח): וכל צבא השמים עמדים עליו מימינו ומשמאלו, ואתה אומר יעמד. מהו יעמד, משתתק, כמה דאת אמר (איוב לב, טז): והוחלתי כי לא ידברו [כי עמדו לא ענו עוד]. אומר לו הקדוש ברוך הוא נשתתקת ואין אתה מלמד סניגוריא על בני, חייך שאני מדבר בצדקה ומושיע את בני. באיזו צדקה, רבי אלעזר ורבי יוחנן, חד אמר בצדקה שעשיתם את עולמי, על שקבלתם את תורתי, שאלו לא קבלתם את תורתי, הייתי מחזיר אותו לתהו ובהו, דאמר רבי הונא בשם רבי אחא (תהלים עה, ד): נמוגים ארץ וכל ישביה, כבר היה העולם מתמוגג והולך, אלולי שעמדו ישראל לפני הר סיני וכו', ומי בסם את העולם (שם): אנכי תכנתי עמודיה, בזכות אנכי תכנתי עמודיה סלה. וחד אמר בצדקה שעשיתם את עצמכם על שקבלתם את תורתי, שאלולי כן הייתי מכלה אתכם מן העמים. (שם נ, ז): אלהים אלהיך אנכי, רבי יוחנן אמר דיך אני פטרונך. וריש לקיש אמר אף על פי שאני פטרונך, מה פטרוני מהני בדינא. תאני רבי שמעון בר יוחאי, אלהים אנכי לכל באי עולם, ולא יחדתי שמי אלא על עמי ישראל, אין אני נקרא אלוזי כל האמות, אלא אלהי ישראל. אלהים אלהיך אנכי. רבי יודן פתר קרייא במשה, אמר הקדוש ברוך הוא למשה, אף על פי שקראתי אותך אלהים לפרעה, אלהיך אנכי, אני על גבך. רבי אבא בר יודן פתר קרייא בישראל, אף על פי שקראתי אתכם אלהים, שנאמר (שם פב, ו): אני אמרתי אלהים אתם, אלהיך אנכי, דעו שאנכי על גביכם. רבנן פתרי קרייא בדינים, אף על פי שקראתי אתכם אלהים, שנאמר (שמות כב, כז): אלהים לא תקלל, דעו שאני על גביכם, וחזר ואמר לישראל אני חלקתי כבוד לדינים וקראתי אותם אלהים, והן מבזים אותם, אוי לדור ששפטו את שופטיהם.

! ב
ויהי בימי שפט השפטים, (משלי יט, טו): עצלה תפיל תרדמה, על ידי שנתעצלו ישראל לעשות גמול חסד ליהושע, הדא הוא דכתיב (יהושע כד, ל): ויקברו אותו בגבול נחלתו מצפון להר געש, אמר רבי ברכיה חזרנו על כל המקרא ולא מצינו מקום ששמו געש, ומהו הר געש, על ידי שנתגעשו ישראל מעשות גמילות חסד ליהושע, באותה שעה נחלקה ארץ ישראל והיתה חלוקה חביבה עליהם יותר מדאי, והיו ישראל עוסקין במלאכתן, זה עוסק בשדהו, זה עוסק בכרמו, וזה עוסק בזיתיו, וזה עוסק בפצומו לפרש (שם): ונפש רמיה תרעב, נתגעשו מעשות גמילות חסד ליהושע, ובקש הקדוש ברוך הוא להרעיש את העולם כלו על יושביו, כמה דאת אמר (תהלים יח, ח): ותגעש ותרעש הארץ. ונפש רמיה תרעב, על שהיו מרמין להקדוש ברוך הוא, מהם עובדי עבודת כוכבים, לכך הרעיבן הקדוש ברוך הוא מרוח הקדש, דכתיב (שמואל א ג, א): ודבר ה' היה יקר בימים ההם.

דבר אחר, עצלה תפיל תרדמה, על ידי שנתעצלו ישראל מלעשות תשובה בימי אליהו, תפיל תרדמה, רבתה הנבואה. רבתה, ואת אמרת תפיל, כמה דאת אמר נפל שעריהון דפוריא.

אמר רבי סימון כאיניש דאמר לחבריה הא סקא והא סלעא והא סאה קום אכל. דאמר רבי דרוסא ששים רבוא נביאים עמדו להם לישראל בימי אליהו, רבי יעקב אמר מאה ועשרים רבוא.

אמר רבי יוחנן מגבת ועד אנטיפרס ששים רבוא עירות הן, ואין לך עירות מקולקלות מהן מבית אל ויריחו, יריחו על שאררה יהושע, בית אל על שהיו עגלים של ירבעם עומדים שם, וכתיב (מלכים ב ב, ג): ויצאו בני הנביאים אשר בית אל אל אלישע, נביאים, אין נביאים פחות משנים, ומפני מה לא נתפרסמה נבואתם, שלא היה בה צרך לדורות. אמר מעתה כל נבואה שאינה צרך לדורות לא נתפרסמה, אבל לעתיד לבוא הקדוש ברוך הוא בא ומביאן עמו ותתפרסם נבואתם, הדא הוא דכתיב (זכריה יד, ה): ובא ה' אלהי כל קדשים עמך. ונפש רמיה תרעב, על ידי שהיו מרמים להקדוש ברוך הוא, מהם עובדין לעבודת כוכבים, ומהם עובדים להקדוש ברוך הוא, הוא שאליהו אומר להם (מלכים א יח, כא): עד מתי אתם פוסחים על שתי הסעפים. תרעב, הרעיבן הקדוש ברוך הוא בימי אליהו, שנאמר (שם יז, א): חי ה' אשר עמדתי לפניו.

דבר אחר, עצלה תפיל תרדמה, על ידי שנתעצלו ישראל מלעשות תשובה בימי שופטים, תפיל תרדמה. ונפש רמיה תרעב, על ידי שהיו מרמים להקדוש ברוך הוא, מהם עובדין לעבודת כוכבים, ומהם עובדים להקדוש ברוך הוא, הרעיבן הקדוש ברוך הוא ברעבון בימי שופטיהם.

! ג
ויהי בימי שפט השפטים ויהי רעב, (משלי כא, ח): הפכפך דרך איש וזר, זה עשו הרשע שהוא מתהפך ובא על ישראל בגזרות, גנבתון לא גנבנון, קטלתון לא קטלנון, לא גנבת מאן גנב עמך, לא קטלת מאן קטל עמך, קניס להון, יזמי להון, אייתי ארנונך, אייתי גולגלתך, אייתי דימוסיך. איש זה עשו הרשע, שנאמר (בראשית כה, כז): ויהי עשו איש ידע ציד. וזר, שעשה עצמו זר למלה וזר למצוות. וזך זה הקדוש ברוך הוא שהוא נוהג עמו במדות ישרות, ונותן לו שכרו בעולם הזה כפועל העושה מלאכה עם בעל הבית באמונה.

דבר אחר, הפכפך דרך איש, אלו אמות העולם שמהפכין ובאין על ישראל בגזרות. איש, הבאים מנח שנקרא איש. וזר, שהם עובדין עבודת כוכבים. וזך ישר פעלו, זה הקדוש ברוך הוא שנוהג עמהם בישרות. רבי אחא אמר הפכפך דרך, אלו ישראל, שנאמר (דברים לב, כ): כי דור תהפכת המה. איש (שופטים כא, א): ואיש ישראל נשבע. וזר, שעשו עצמם לפני הקדוש ברוך הוא כזרים, שנאמר (הושע ה, ז): בה' בגדו כי בנים זרים ילדו. וזך, זה הקדוש ברוך הוא, שנוהג עמהם במדת ישר בעולם הזה, ונותן שכרם שלם לעתיד, כאמן העושה מלאכה באמונה אצל בעל הבית, באותה שעה אמר הקדוש ברוך הוא, בני סרבנין הן, לכלותן אי אפשר, להחזירן למצרים אי אפשר, להחליפם באמה אחרת איני יכול, אלא מה אעשה להם, הריני מיסרן ביסורים, ומצרפן ברעבון, בימי שפט השפטים, הדא הוא דכתיב: ויהי בימי שפט השפטים ויהי רעב בארץ.

! ד
רבי יהודה ברבי סימון פתח (דברים לב, כ): ויאמר אסתירה פני מהם, לבן מלך שיצא לשוק ומכה ואינו לוקה, מבזה ואינו מתבזה, והיה עולה אצל אביו במרוצה, אמר לו אביו מה את סבור שבכבודך את מתכבד, אין את מתכבד אלא בכבודי, מה עשה אביו הפליג דעתו ממנו, ולא היה בריה משגחת עליו. כך בשעה שיצאו ישראל ממצרים נפלה אימתן על כל האמות, שנאמר (שמות טו, יד): שמעו עמים ירגזון חיל אחז ישבי פלשת אז נבהלו אלופי אדום אילי מואב יאחזמו רעד נמגו כל ישבי כנען תפל עליהם אימתה ופחד, כיון שבאו לידי עברות ומעשים רעים, אמר להם הקדוש ברוך הוא מה אתם סבורים שבכבודכם אתם מתכבדים, אין אתם מתכבדים אלא בשביל כבודי, מה עשה הקדוש ברוך הוא הפליג דעתו מהם קימעא ובאו עמלקים ונזדוגו להם לישראל, שנאמר (שמות יז, ח): ויבא עמלק וילחם עם ישראל ברפידם. ועוד באו כנעניים ונזדוגו לישראל, שנאמר (במדבר כא, א): וישמע הכנעני. אמר הקדוש ברוך הוא אין בכם אמנה של ממש, אין אתם מאמינין לדבריכם, הפכפכין אתם, שנאמר (דברים לב, כ): כי דור תהפכת המה בנים לא אמן בם. אמן כתיב, בשעה שהנביאים מברכין אותן לא פתח אחד מהם לומר אמן, עד שאמרו ירמיה, שנאמר (ירמיה יא, ה): ואען ואמר אמן ה'. באותה שעה אמר הקדוש ברוך הוא הפכפכין אתם, טרחנין הם, סרבנין הם, לכלותן אי אפשר, להחזירן למצרים אי אפשר, להחליפן באומה אחרת אי אפשר וכו'.

! ה
רבי נחמיה פתח (יחזקאל יג, ד): כשעלים בחרבות נביאיך ישראל היו, מה השועל הזה מצפה בחרבות לכשיראה בני אדם לאיזה צד יהי בורח, כך כשעלים בחרבות (נביאיך), לא עליתם בפרצות כמשה, למי היה דומה משה רבנו, לרועה נאמן שנפלה גדר סמוך לחשכה, עמד וגדרה משלש רוחותיה, נשתייר פרצה ולא היה לו שעה לגדרה, ועמד הוא בתוך הפרצה, בא ארי ועמד כנגדו, בא זאב ועמד כנגדו, אבל אתם לא עמדתם בתוך הפרצה כמשה, שאלו עליתם בפרצות כמשה, הייתם יכולין לעמד במלחמה ביום אף ה'.

! ו
ושם האיש אלימלך, כיון דאתת עקתה אזלת לך ושבקת להון, וילך איש מבית לחם יהודה. זהו שאמר הכתוב (תהלים קמד, יד): אלופינו מסבלים, רבי יוחנן אמר סובלין אין כתיב כאן, אלא מסבלים, בשעה שהקטנים סובלין את הגדולים, אין פרץ, אין פרצה של מגפה, כמה דתימא (שם קו, כט): ותפרץ בם מגפה. ואין יוצאת, אין יציאתה של מגפה, כמה דתימא (ויקרא ט, כד): ותצא אש מלפני ה', אין צוחה, אין צוחה של מגפה, כמה דתימא (במדבר טז, לד): וכל ישראל אשר סביבתיהם נסו לקלם. ריש לקיש מסרס קרא, בשעה שהגדולים סובלים את הקטנים, אין פרץ של גלות, דכתיב (עמוס ד, ג): ופרצים תצאנה. ואין יוצאת של גלות, דכתיב (ירמיה טו, א): שלח מעל פני ויצאו. ואין צוחה של גלות, דכתיב (ירמיה ח, יט): הנה קול שועת בת עמי, וכתיב (שם יד, ב): וצוחת ירושלים עלתה. רבי לוליאני אמר בשעה שהקטנים שומעים את הגדולים ואין הגדולים נושאין משאן של קטנים, עליהן הכתוב אומר (ישעיה ג, יד): ה' במשפט יבוא. ושם האיש אלימלך, כד אתת עקתא אזילת לך ושבקת להון, וילך איש מבית לחם יהודה.

! ז
רבי תנחומא בשם רבי חיא רבה ורבי ברכיה בשם רבי אלעזר, המדרש הזה עלה בידינו מן הגולה, כל מקום שנאמר ויהי, צרה. רבי חיא רבה כל מקום שנאמר ויהי, משמש צרה ושמחה, אם צרה אין כיוצא בה, אם שמחה אין כיוצא בה. רבי שמואל אמר חמשה בימי הם (בראשית יד, א): ויהי בימי אמרפל, מה צרה היתה שם, עשו מלחמה, לאוהבו של מלך שהיה שרוי במדינה ובשבילו היה המלך נזקק למדינה, פעם אחת באו הברבריין ונזדוגו לו, אומרים אוי לנו שאין המלך נזקק למדינה כמות שהיה, כך כל העולם כלו לא נברא אלא בזכות אברהם אבינו, הדא הוא דכתיב (שם): וישבו ויבאו אל עץ משפט היא קדש.

אמר רבי אחא לא באו להזדוג אלא לגלגל עינו של עולם, עין שעשתה מדת הדין בעולם אתם מבקשים לסמותה. היא קדש, אמר רבי אחא הוא קדש, הוא אבינו אברהם שקדש שמו בכבשן האש, וכיון שבאו אותם המלכים ונזדוגו לו התחילו הכל צווחים ווי, הוי ויהי בימי אמרפל. (ישעיה ז, א): ויהי בימי אחז, מה צרה היתה שם, (שם ט, יא): ארם מקדם ופלשתים מאחור, לבן מלכים שנזדמן לו פדגוג אחד להמיתו, אמר אותו פדגוג אם אני ממיתו הריני חיב למלכות, אלא הריני מושך מינקתו ומעצמו הוא מת. כך אמר אחז, אם אין גדיים אין תיישים, אם אין תיישים אין צאן, אם אין צאן אין רועה. כך אחז היה סבור בדעתו לומר אם אין קטנים אין גדולים, אם אין גדולים אין תלמידים, ואם אין תלמידים אין חכמים, ואם אין חכמים אין בתי כנסיות ובתי מדרשות, ואם אין בתי כנסיות ובתי מדרשות כביכול אין הקדוש ברוך הוא משרה שכינתו על העולם, אלא הריני אוחז בתי כנסיות ובתי מדרשות, ועליו הכתוב אומר (ישעיה ח, טז): צור תעודה חתום תורה בלמדי. רבי חנינא אמר למה נקרא שמו אחז, שאחז בתי כנסיות ובתי מדרשות. רבי יעקב בשם רבי אבין אמר ישעיה (שם): וחכיתי לה' המסתיר פניו מבית יעקב, אין לך שעה קשה כאותה שעה, שנאמר (דברים לא, יח): ואנכי הסתר אסתיר פני בעולם הזה, ומאותה שעה וקויתי לו, שאמר (שם שם, כא): כי לא תשכח מפי זרעו, מה הועיל לו (ישעיה ח, יח): הנה אנכי והילדים אשר נתן לי ה', וכי ילדיו היו והלא תלמידיו היו, אלא מלמד שהיו חביבין עליו כבניו, וכיון שאחז בתי כנסיות ובתי מדרשות התחילו צווחין ווי, הוי ויהי בימי אחז. (ירמיה א, ג): ויהי בימי יהויקים, מה צרה היתה שם, (שם ד, כג): ראיתי את הארץ והנה תהו ובהו ואל השמים ואץ אורם, למלך ששלח פרוסטיגמא שלו למדינה, מה עשו לו בני המדינה, נטלו אותה וקרעוה ושרפוה באש, אמרו אוי לנו כשירגיש המלך בדברים אלו, הדא הוא דכתיב (שם לו, כג): ויהי כקרוא יהודי שלש דלתות וארבעה, תלתא ארבעה פסוקים, כיון שהגיע לפסוק החמישי היו צריה לראש, מיד יקרעה בתער הספר והשלך אל האש אשר אל האח עד תם כל המגלה על האש אשר על האח. כיון שראו כן התחילו צווחים ווי, הוי ויהי בימי יהויקים. (אסתר א, א): ויהי בימי אחשורוש, מה צרה היתה שם, להרג ולאבד את כל היהודים. למלך שהיה לו כרם ונזדוגו לו שלשה שונאים, האחד התחיל מקטף בעוללות, והשני מזנב באשכולות, והשלישי בקש לעקר את כל הגפנים. כך פרעה הרשע התחיל מקטף בעוללות, שנאמר (שמות א, כב): כל הבן הילוד היארה תשליכהו. נבוכדנצר הרשע התחיל מזנב באשכולות, שנאמר (מלכים ב כד, טז): החרש והמסגר אלף. רבי ברכיה בשם רבי יהודה אמר החרש אלף והמסגר אלף. רבי יוחנן אמר כלן אלף. רבי שמואל אמר אלו הבליוטין. רבי יהודה ברבי סימון אמר אלו תלמידי חכמים. המן הרשע בקש לעקר את כל הביצה, אמרי זבין בביעתא (אסתר ג, יג): להשמיד להרג ולאבד, וכיון שראו כן התחילו צווחין ווי, הוי ויהי בימי אחשורוש. ויהי בימי שפט השפטים, מה צרה היתה שם, ויהי רעב בארץ, למדינה שהיתה חייבת ליפסי למלך, מה עשה המלך שלח טמיאון לגבותה, מה עשו בני המדינה, נטלו אותו והלקוהו וגבו אותו, אמרו מה שהיה מבקש לעשות לנו עשינו לו. כך בימי שפט השפטים היה אדם מישראל עובד עבודת כוכבים, והיה הדין מבקש לעשות בו דין, והיה הוא בא ומלקה הדין, ואמר מה דבעא מעבד לי עבדתי ליה, אוי לדור ששופטיו נשפטין, הוי ויהי בימי שפט השפטים. שמעון ברבי אבא אמר בשם רבי יוחנן כל מקום שנאמר צרה ושמחה, אם צרה אין צרה כמותה, אם שמחה אין שמחה כמותה בעולם. אתא רבי שמואל בר נחמני ועבדה פלגא, כל מקום שנאמר ויהי צרה, והיה שמחה, והא כתיב (בראשית א, ג): ויאמר אלהים יהי אור, אמר להם אף היא אינה אורה של שמחה, שלא זכה העולם להשתמש באותה אורה, שאותה אורה שנבראת ביום ראשון אדם צופה מסוף העולם ועד סופו, וכיון שראה שעתידין רשעים לצאת, כדור אנוש ואנשי דור המבול ודור הפלגה וכאנשי סדום, לקחה. הדא הוא דכתיב (איוב לח, טו): וימנע מרשעים אורם, וגנזו לצדיקים לעתיד לבוא, שנאמר (תהלים צז, יא): אור זרע לצדיק. מיתיבין ליה והכתיב (בראשית א, א): ויהי ערב ויהי בקר יום אחד, אמר להם אף היא אינה שמחה, שעתידין שמים להבלות, שנאמר (ישעיה נא, ו): כי שמים כעשן נמלחו, מיתיבין ליה והא כתיב ויהי ערב ויהי דקר יום שני, ושלישי, ורביעי, חמישי, וששי. אמר להם אף היא אינה שמחה, שכל מה שנברא בששת ימי בראשית צריכים עשיה, כגון החרדל צריך להמתיקו, התורמוסין צריכין למתק, החטים צריכין לטחן. והא כתיב (בראשית לט, ב): ויהי ה' את יוסף, אמר אף היא אינה שמחה, דכתיב (שם מ, טו): כי שמו אתי בבור. והא כתיב (במדבר ז, א): ויהי ביום כלות משה, אמר להם אף היא אינה שמחה, שבו נגנז בנין בית המקדש, שנאמר (שמות מ, לה): ולא יכל משה לבוא אל אהל מועד. והא כתיב (יהושע ה, יג): ויהי בהיות יהושע, אמר להם אף היא אינה שמחה, שבו קרע יהושע שמלותיו, שנאמר (שם ז, ו): ויקרע יהושע שמלתיו. והא כתיב (ויקרא ט, א): ויהי ביום השמיני, אמר להם אף היא אינה שמחה, שבו מתו נדב ואביהוא. והא כתיב (שמואל ב ז, א): ויהי כי ישב המלך בביתו, אמר להם אף היא אינה שמחה, שבו בא נתן הנביא ואמר לו (מלכים א ח, יט): רק אתה לא תבנה הבית. אמרי ליה אמרינן אנן דידן, אמר את דידך, אמר להם (יואל ד, יח): והיה ביום ההוא יטפו ההרים עסיס. (זכריה יד, ח): והיה ביום ההוא יצאו מים חיים. (ישעיה יא, יא): והיה ביום ההוא יוסיף ה' שנית ידו. (שם ז, כא): והיה ביום ההוא יחיה איש. (שם כז, יג): והיה ביום ההוא יתקע בשופר גדול. (שם ד, ג): והיה הנשאר בציון והנותר בירושלים. מיתיבין ליה והא כתיב (ירמיה לח, כח): והיה כאשר נלכדה ירושלים, אמר להם אף היא אינה צרה, אלא שמחה, שבו ביום נטלו ישראל אופכין שלמה על עונותיהם ביום שחרב בית המקדש.


סליק פתיחתא דרות רבה

~ פרשה א

! א
ויהי בימי שפט השפטים (א, א), אוי לדור ששפטו את שופטיהם, ואוי לדור ששופטיו צריכין להשפט, שנאמר (שופטים ב, יז): וגם אל שפטיהם לא שמעו, ומי היו, רב אמר ברק ודבורה היו. רבי יהושע בן לוי אמר, שמגר ואהוד היו. רב הונא אמר דבורה וברק ויעל היו, שפט חד, שפטים תרין, השפטים תלתא.

! ב
רבי שאל לרבי בצלאל, מהו דכתיב (הושע ב, ז): כי זנתה אמם, אפשר ששרה אמנו זונה היתה. אמר לו חס ושלום, אלא אימתי דברי תורה מתבזין בפני עמי הארץ בשעה שבעליהן מבזין אותם, אתא רבי יעקב בר אבדימי ועבדיה שמועה, אימתי דברי תורה נעשין כזונות בפני עמי הארץ, בשעה שבעליהן מבזין אותם. רבי יוחנן מייתי לה מהכא (קהלת ט, טז): וחכמת המסכן בזויה, וכי חכמתו של רבי עקיבא שהיה מסכן, בזויה היתה, אלא מהו מסכן מי שהוא בזוי בדבריו, כגון זקן יושב ודורש (דברים טז, יט): לא תטה משפט, והוא מטה משפט. לא תכיר פנים, והוא מכיר פנים. לא תקח שחד, והוא לוקח שחד, (שמות כב, כא): כל אלמנה ויתום לא תענון, והוא מענה אותם. שמשון הלך אחר עיניו, שנאמר (שופטים יד, ג): אותה קח לי כי היא ישרה בעיני. גדעון עבד עבודת כוכבים, שנאמר (שם ח, כז): ויעש אותו גדעון לאפוד, הוי שאין לך מסכן גדול מזה, אוי לדין שמכיר פנים במשפט. תני רבי חיא (ויקרא יט, טו): לא תעשו עול במשפט, מלמד שהדין שמקלקל הדין קרוי חמשה שמות, עול, שנאוי, משקץ, חרם, תועבה. והקדוש ברוך הוא קורא עליו חמשה, רע, מנאץ, מפר ברית, מכעיס, וממרה. וגורם חמשה דברים לעולם, מטמא את הארץ, ומחלל את השם, ומסלק את השכינה, ומפיל ישראל בחרב, ומגלם מארצם. אוי לדור שמקלקל במדה זו. תני רבי חיא (ויקרא יט, לה): לא תעשו עול במשפט בדין, אם לדין כבר אמור בדין, אם כן למה נאמר במשפט, במדה, אלא מלמד שהמודד נקרא דין, ואם שקר קרוי חמשה שמות, וגורם חמשה דברים. אוי לדור שמדותיו של שקר, דאמר רבי בניא בשם רבי הונא, אם ראית דור שמדותיו של שקרים מלכות באה ומתגרה באותו הדור, מה טעם (משלי יא, א): מאזני מרמה תועבת ה', וכתיב (שם): בא זדון ויבא קלון.

אמר רבי ברכיה בשם רבי אבא, כתיב (מיכה ו, יא): האזכה במאזני רשע, אפשר כן שדור שמדותיו של שקר זוכה, אלא ובכיס אבני מרמה.

אמר רבי לוי אף משה רמזה להן לישראל בתורה (דברים כה, יג): לא יהיה לך בכיסך, לא יהיה לך בביתך איפה ואיפה, ואם עשה כן סוף שהמלכות באה ומתגרה בו, דכתיב (שם שם, טז): כי תועבת ה' אלהיך כל עשה אלה כל עשה עול, וכתיב (שם שם, יז): זכור את אשר עשה לך עמלק בדרך בצאתכם ממצרים.

! ג
אמר רבי, ברכות מברכות לבעליהן, וקללות מקללות לבעליהן. ברכות מברכות לבעליהן, דכתיב (דברים כה, טו): אבן שלמה וצדק יהיה, ואם עשית כן, יהיה לך. וקללות מקללות לבעליהן, דכתיב (שם שם, יג): לא יהיה לך בכיסך אבן ואבן, ואם עשית כן, אמר הקדוש ברוך הוא אתה בקשת לעשות גדולה וקטנה, חייך אפלו קטנה אין מספיקין בידו של אותו רשע לעשות, דכתיב (שם): לא יהיה לך בכיסך. ודכוותה (שמות כ, יט): לא תעשון אתי, אמר הקדוש ברוך הוא אתה בקשת לעשות לי אלהי כסף וזהב, חייך של עץ אין מספיקין בידו של אותו רשע לעשות, דכתיב: לא תעשו לכם.

! ד
ויהי רעב בארץ, עשרה רעבון באו לעולם, אחד בימי אדם הראשון, אחד בימי למך, ואחד בימי אברהם, ואחד בימי יצחק, ואחד בימי יעקב, ואחד בימי אליהו, ואחד בימי אלישע, ואחד בימי דוד, ואחד בימי שפט השפטים, ואחד שמתגלגל ובא לעולם. אחד בימי אדם הראשון, שנאמר (בראשית ג, יז): ארורה האדמה בעבורך. ואחד בימי למך, שנאמר (שם ה, כט): מן האדמה אשר אררה ה'. ואחד בימי אברהם, שנאמר (שם יב, י): ויהי רעב בארץ וירד אברם מצרימה. ואחד בימי יצחק, שנאמר (שם כו, א): ויהי רעב בארץ מלבד הרעב הראשון. ואחד בימי יעקב, שנאמר (שם מה, ו): כי זה שנתים הרעב בקרב הארץ. ואחד בימי אליהו, שנאמר (מלכים א יז, א): אם יהיה השנים האלה טל ומטר. ואחד בימי אלישע, שנאמר (מלכים ב ו, כה): ויהי רעב גדול בשמרון. ואחד בימי דוד, שנאמר (שמואל ב כא, א): ויהי רעב בימי דוד שלש שנים. ואחד בימי שפט השפטים, שנאמר: ויהי רעב בארץ. ואחד שמתגלגל ובא לעולם, דכתיב (עמוס ח, יא): והשלחתי רעב בארץ לא רעב ללחם ולא צמא למים. רבי הונא בשם רבי שמואל עקר אוותנטייה שלהם היה ראוי לבוא בימי שאול ולא היה ראוי לבוא בימי דוד, ועל ידי שהיה שאול גרופית של שקמה ולא יכול לעמד בו, גלגלו הקדוש ברוך הוא והביאו אצל דוד, שהוא גרופית של זית והיה יכול לעמד בו, מתלא אמר שילה חטא ויוחנא משתלמא, כך כלם לא באו בבני אדם שפופין אלא בבני אדם גבורים שהיו יכולין לעמד בהן. רבי חיא בשם רבי שמעון בן אלעזר, לזגג שהיתה בידו קפה מלאה כוסות דיוטריטון, וכיון שהיה מבקש לתלות קפתו היה מביא יתד ותוקעה ואחר כך תולה קפתו. כך כלם לא באו בבני אדם שפופין אלא בבני אדם גבורים. רבי ברכיה הוה קרי עליהון (ישעיה מ, כט): נתן ליעף כח. רבי ברכיה בשם רבי חלבו שנים באו בימי אדם הראשון. רבי הונא בשם רב אחא אחד בימי אברהם ואחד בימי למך. רעב שהיה בימי אליהו של בצרת היה, שנה עבדת שנה לא עבדת, אבל רעב שבא בימי אלישע, של מהומה היה, שנאמר (מלכים ב ו, כה): עד היות ראש חמור בשמנים כסף. רעב שבא בימי שפט השפטים, רבי הונא בשם רבי דוסא ארבעים ושתים סאות היו ונעשו ארבעים ואחת, והא תני לא יצא אדם לחוצה לארץ אלא אם כן היו סאתים לקוחות בשקל, אמר רבן שמעון בן גמליאל אימתי בזמן שאינו מוצא לקח, אבל מוצא לקח אפלו סאה בשקל לא יצא ישראל חוצה לארץ. והא תניא בשעת הדבר בשעת מלחמה כנס הרגל, ובשעת רעבון פזר הרגל, למה נענש אלימלך, על ידי שהפיל לבן של ישראל עליהם, לבוליטין שהיה שרוי במדינה, והיו בני המדינה סבורין עליו ואומרים שאם יבואו שני בצרת הוא יכול לספק את המדינה עשר שנים מזון, כיון שבאת שנת בצרת יצתה לה שפחתו מעילת בסידקי וקפתה בידה, והיו בני המדינה אומרים, זהו שהיינו בטוחים עליו שאם תבוא בצרת הוא יכול לפרנס אותנו עשר שנים, והרי שפחתו עומדת בסידקי וקפתה בידה. כך אלימלך היה מגדולי המדינה ומפרנסי הדור, וכשבאו שני רעבון אמר עכשיו כל ישראל מסבבין פתחי, זה בקפתו וזה בקפתו, עמד וברח לו מפניהם, הדא הוא דכתיב: וילך איש מבית לחם יהודה.

! ה
וילך איש, גרדום, אלא בוא וראה כמה חבב הקדוש ברוך הוא ביאתה של ארץ ישראל יותר מיציאתה, להלן כתיב (עזרא ב, סו): סוסיהם, פרדיהם, גמליהם, ברם הכא כתיב: וילך איש, גרדום, אלא להלן על ידי שהיו יוצאין מהארץ לחוצה לארץ, לא יחס הכתוב את ממונם. וילך איש גרדום. לגור בשדה מואב, אמר רבי לוי כל מקום שאתה מוצא שדה עיר, עיר מדינה, מדינה אפרכיא. שדה עיר (מלכים א ב, כו): ענתת לך על שדיך. עיר מדינה (יחזקאל ט, ד): עכר כתוך העיר כתוך ירושלים. מדינה אפרכיא, שבע ועשרים ומאה מדינה. הוא ואשתו ושני בניו, הוא עקר, ואשתו טפלה לו, ובניו טפלין להם.


~ פרשה ב

! א
רבי סימון בשם רבי יהושע בן לוי ורבי חמא אבוי דרבי הושע בשם רבי לא נתן דברי הימים אלא להדרש, הדא הוא דכתיב (דברי הימים א ד, כא): בני שלה בן יהודה ער אבי לכה, אב בית דין של לכה. ולעדה אבי מרשה, אב בית דין של מרשה. ומשפחות בית עבדת הבץ, זו רחב הזונה שהטמינה המרגלים בבוץ, הדא הוא דכתיב (יהושע ב, ו): ותטמנם בפשתי העץ, אמר רבי יהודה ברבי סימון בבוסמין היתה עסקה. לבית אשבע, שנשבעו לה המרגלים, שנאמר (שם שם, יב): ועתה השבעו נא לי בה'. (דברי הימים א ד, כב): ויוקים, שקימו לה השבועה, הדא הוא דכתיב (יהושע ו, כג): ויבאו הנערים המרגלים, ומה תלמוד לומר ואת כל משפחותיה הוציאו, תני רבי שמעון בן יוחאי שאפלו היתה משפחתה מאתים אנשים והלכו ונדבקו במאתים משפחות אחרות, כלן נצולות בזכותה. ואת כל משפחתה לא נאמר, אלא ואת כל משפחותיה. ואנשי כזבה, שכזבה במלך יריחו, שנאמר (שם ב, ד): ותאמר כן באו אלי האנשים וגו'. ויואש, שנתיאשה מן החיים. ושרף, שתקנה עצמה לשרופין. אשר בעלו למואב, שבאתה ונדבקה בישראל ועלו מעשיה לאביה שבשמים. וישבי לחם, שנדבקה בישראל שקבלו את התורה שכתוב בה (משלי ט, ה): לכו לחמו בלחמי. והדברים עתיקים, רבי איבו ורבי יהודה ברבי סימון אומרים דברים הללו סתומין כאן ומפרשין במקום אחר. (דברי הימים א ד, כג): המה היוצרים, אלו המרגלים, הדא הוא דכתיב (יהושע ב, א): וישלח יהושע בן נון מן השטים וגו', רבי יהודה ורבי נחמיה חד אמר כלי נגרות היה בידם, מרגלים חרש לאמר, רבי נחמיה אומר כלי קדרות היה בידם, מקדרין חרש לאמר. תני רבי שמעון בן יוחאי חרש כמשמעו, אמר להם עשו עצמכם חרשין ואתם עומדים על רזיהם. רבי שמעון בן אלעזר אומר מתוך שאתם עושים עצמכם חרשים אתם עומדין על אפנים שלהם. וישבי נטעים שהיו בקיאין בנטיעה, על שם שנאמר (במדבר יג, כג): ויכרתו משם זמורה. וגדרה, שהטמינה אותן אחרי הגדר, שנאמר ותאמר להם ההרה לכו. ויש אומרים ששרתה עליה רוח הקדש עד שלא נכנסו ישראל לארץ, וכי מהיכן היתה יודעת שחוזרין לשלשת ימים, מכן ששרתה עליה רוח הקדש. עם המלך במלאכתו ישבו שם, מכאן אמרו עשרה כהנים נביאים עמדו מרחב הזונה: ירמיה, חלקיה, שריה, מחסיה, חנמאל, שלום, ברוך, נריה, יחזקאל, בוזי. ויש אומרים אף חלדה הנביאה מבני בניה של רחב הזונה היתה.

! ב
רבי שמואל בר נחמני פתר קראי בדוד, בני שלה בן יהודה ער אבי לכה, אב בית דין של לכה. ולעדה אבי מרשה, אב בית דין של מרשה. ומשפחות בית עבדת הבץ, זה דוד שהיה עוסק בפרכת, הדא הוא דכתיב (שמואל ב כא, יט): ויך אלחנן, זה דוד שחננו הקדוש ברוך הוא, בן יערי, בן שהיה גדל ביער, ארגים, שעסק בפרכת.

דבר אחר, ארגים, שהיו מעלין לו את ההלכה והוא אורגה.

דבר אחר, אלו סנהדרין שהיו אורגין עמו בדברי תורה. (דברי הימים א ד, כא): לבית אשבע, שנשבע לו הקדוש ברוך הוא, שנאמר (תהלים פט, ד): כרתי ברית לבחירי, ויוקים, שקים לו השבועה, שנאמר (שם קלב, יא): נשבע ה' לדוד אמת לא ישוב ממנה. ואנשי כזבא, רבי עזריה ורבי יונתן ורבי יצחק בר מריון ואמרי לה רבי יוסי ברבי חנינא עקר סנהדרין משל יהודה, מאי טעמא שנאמר (בראשית מט, יב): חכלילי עינים מיין ולבן שנים מחלב, שהיו סודרין את ההלכה בשנים, עד שהיו מוציאין אותה בנקיון כחלב. ויואש, שנתיאש מן החיים (דברי הימים א כא, יז): תהי נא ידך בי. ושרף, שהזכיר מעשה שרופים, ה' אלהי אברהם יצחק וישראל אבותינו. אשר בעלו למואב, שבא מרות המואביה. וישבי לחם, שבא מבית לחם יהודה. והדברים עתיקים, רבי איבו אמר זה דוד ושלמה שנשתתפו לפני הקדוש ברוך הוא בבנין בית המקדש. רבי יהודה ברבי סימון אמר זה בניהו בן יהוידע שנתחזק עם המלך שלמה בבנין בית המקדש. רבי יהודה אמר זה יהוידע הכהן הגדול שנטפל עם יואש לבדק הבית. רבי נחמיה אומר זה ירמיה ויחזקאל שהתפללו לפני הקדוש ברוך הוא שלא להחריב בית המקדש. המה היוצרים, זה בעז ורות. וישבי נטעים, זה שלמה שהיה דומה כנטע במלכותו. וגדרה, אלו סנהדרין שהיו גודרים עמו בדברי תורה. עם המלך במלאכתו ישבו שם, מכאן אמרו לא מתה רות המואביה עד שראתה שלמה בן בנה יושב ודן דינן של זונות, הדא הוא דכתיב (מלכים א ב, יט): וישם כסא לאם המלך זו בת שבע, ותשב לימינו זו רות המואביה.

! ג
רבי מנחם בר אבין פתר קרייה במשה, ויוקים, על שם (במדבר י, לה): קומה ה' ויפצו איביך. אנשי כזבא, שעשה דבר של הקדוש ברוך הוא כמו כזבים, שנאמר (שמות לב, יא): למה ה' יחרה אפך בעמך. יואש, על שנתיאש מן החיים, שנאמר (שם שם, לב): ואם אין מחני נא. ושרף, שהזכיר מעשה שרופין, שנאמר (שם שם, יג): זכר לאברהם ליצחק ולישראל עבדיך. אשר בעלו למואב, שבאו ועלו מעשיו הנעימים לפני אביו שבשמים. וישבי לחם, שעלה למרום ושבה התורה, על שם שנאמר (תהלים סח, יט): עלית למרום שבית שבי. והדברים עתיקים, רבי איבו ורבי יהודה בר סימון, רבי איבו אמר אפלו דברים שנתעתקו מהם החזירם, שנאמר (שמות לד, א): פסל לך וגו', הדברים הללו נאמרו ממעתיקו של עולם, כמה דאת אמר (בראשית יב, ח): ויעתק משם, רבי יהודה ברבי סימון אמר דברים הללו סתומין כאן ומפרשין במקום אחר, החזיר אותן לו, שנאמר (שמות לד, כז): ויאמר ה' אל משה כתב לך את הדברים האלה כי על פי הדברים האלה וגו'. המה היוצרים, על שם (בראשית ב, יט): ויצר ה' אלהים.

דבר אחר, המה היוצרים, אלו נפשותיהם של צדיקים, שבהם נמלך הקדוש ברוך הוא לבראת את עולמו. יושבי נטעים, על שם (שם ב, ח): ויטע ה' אלהים. וגדרה, על שם שנאמר (ירמיה ה, כב): אשר שמתי חול גבול לים. עם המלך במלאכתו, עם מלך מלכי המלכים הקדוש ברוך הוא ישבו שם נשמתן של צדיקים שבהם נמלך וברא את עולמו.

! ד
דבר אחר, ויוקים, זה אלימלך. ואנשי כזבא, אלו בניו שהיו מכזבים. יואש, שנתיאשו מארץ ישראל. ושרף, ששרפו את התורה, רבי מנחמא בשם רבי אחא וכי שרפו, אלא ללמדך שכל מי שבטל מן התורה דבר אחד כאלו שרפה. אשר בעלו למואב, שנשאו נשים מואביות ושהניחו את ישראל ונסתפחו בשדי מואב. וישבי לחם, זה נעמי, שנאמר: ותשב נעמי ורות המואביה כלתה עמה השבה משדי מואב והמה באו בית לחם. והדברים עתיקים, כבר כל אחד ואחד מפרש בפני עצמו.

! ה
ושם האיש אלימלך (א, ב), רבי מאיר היה דורש שמות. רבי יהושע בן קרחה היה דורש שמות. ושם האיש אלימלך, שהיה אומר אלי תבוא מלכות. ושם אשתו נעמי, שהיו מעשיה נאים ונעימים. ושם שני בניו מחלון וכליון, מחלון, שנמחו מן העולם. וכליון, שכלו מן העולם. אפרתים, רבי יהושע בן לוי אומר פלטיאני, ורבי בר רבי נחמיה אומר אבגניסטי.

דבר אחר, אפרתים, רבי פנחס אמר כל אותה העטרה שנתעטר אפרים מיעקב אבינו בשעת פטירתו מן העולם, אמר לו, אפרים ראש השבט, ראש הישיבה, המעלה והמשבח שבבני יהיה נקרא לשמך, (שמואל א א, א): בן תוחו בן צוף אפרתי. (מלכים א יא, כו): וירבעם בן נבט אפרתי. (שמואל א יז, יב): ודוד בן איש אפרתי. מחלון וכליון אפרתים.

! ו
ויבואו שדה מואב ויהיו שם, בתחלה באו להם בעירות, מצאו אותם פרוצים בעברות, אחר כך באו להם לכרכים מצאו אותם מדחקין במים, ואחר כך חזרו להם בעירות ויבואו שדה מואב ויהיו שם.

! ז
וימת אלימלך איש נעמי (א, ג), תניא הכל למות, והכל למיתה, ואשריו לאדם שיצא בשם טוב מן העולם. מת האיש מי מחסרו אלא אשתו, שנאמר וימת אלימלך איש נעמי, מתה האשה מי מחסרה אלא בעלה, שנאמר (בראשית מח, ז): ואני בבאי מפדן מתה עלי רחל, אמר רבי יוחנן עלי מיתתה של רחל, אמר יעקב אבינו וקשה עלי מיתתה של רחל מכל הצרות הבאות עלי.

! ח
אמר רבי יוחנן משום רבי שמעון בן יהוצדק, גילין וגילין, חבורות וחבורות, מביא הקדוש ברוך הוא לעולם, מת אחד מן הגיל, ידאג כל הגיל, חבר אחד מן החבורה תדאג כל החבורה, דאמר רבי שמואל בר אבא בשם רבי יוחנן ארכיות ארכיות הן, ואין אחד מהן נכנס לתוך ארכי של חברו אפלו כמלא נימא.

אמר רבי יוסי בן חלפתא מימי לא קריתי לאשתי אשתי ולביתי ביתי, אלא לאשתי ביתי, ולביתי אשתי, ולא קריתי לשורי שורי ולשדי שדי, אלא לשורי שדי ולשדי שורי. ותשאר היא ושני בניה, אמר רבי חנינא בריה דרבי אבהו נעשית היא שירי מנחות.

! ט
וישאו להם נשים מאביות (א, ד), תני בשם רבי מאיר לא גירום ולא הטבילו אותם ולא היתה הלכה להתחדש, ולא היו נענשין עליהם, עמוני ולא עמונית, מואבי ולא מואבית. שם האחת ערפה, שהפכה ערף לחמותה. ושם השנית רות, שראתה בדברי חמותה. רבי ביבי בשם רבי ראובן אמר, רות וערפה בנותיו של עגלון היו, שנאמר (שופטים ג, יט): דבר סתר לי אליך המלך ויאמר הס וגו', וכתיב (שם שם, כ): ואהוד בא אליו וגו' ויאמר אהוד דבר אלהים לי אליך ויקם מעל הכסא, אמר לו הקדוש ברוך הוא אתה עמדת מכסאך לכבודי, חייך הריני מעמיד ממך בן יושב על כסא ה'. וישבו שם כעשר שנים, כשלשים כארבעים או חסר או יותר.

! י
וימתו גם שניהם מחלון וכליון (א, ה), רבי חוניא ורבי יהושע ברבי אבין ורבי זבדא חתניה דרבי לוי, לעולם אין בעל הרחמים פורע מן הנפשות תחלה, ממי את למד מאיוב, שנאמר (איוב א, יד): ומלאך בא אל איוב ויאמר הבקר היו חרשות, אמר רבי חמא ברבי חנינא הראה לו הקדוש ברוך הוא מעין דוגמא של העולם הבא, (עמוס ט, יג): ונגש חורש בקצר (איוב א, טו): ותפל שבא ותקחם.

אמר רבי אבא בר כהנא יצאו מכפר קרינוס והלכו כל האבולין עד מגדל צבעים ומתו שם, (שם): ואמלטה רק אני לבדי.

אמר רבי חנינא רק מעוט, אף הוא משבר ומלקה.

אמר רבי יודן לבדי, (שם שם, טז): עוד זה מדבר, אף הוא כיון שאמר בשורתו מיד מת. (שם שם, יז): עוד זה מדבר וזה בא ויאמר כשדים שמו שלשה ראשים, אמר רבי שמואל בר נחמן כיון ששמע איוב התחיל מגיס חילותיו למלחמה, אמר כמה חילות אני יכול לחיל, כמה גיסות אני יכול לגיס, והאמה בזויה שיש בעולם (ישעיה כג, יג): הן ארץ כשדים זה העם לא היה, הלואי לא היה בא להפיל אימתו עלי, וכיון שאמר לו (איוב א, טז): אש האלהים נפלה מן השמים, אמר מן השמים הוא, מה אני יכול לעשות, (שם לא, לד): ואדם לא אצא פתח, מיד (שם ב, ח): ויקח לו חרש להתגרד בו. אף במצרים כך היה (תהלים קה, לג): ויך גפנם ותאנתם, ואחר כך (שם עח, מח): ויסגר לברד בעירם, ואחר כך (שם שם, נא): ויך כל בכור במצרים. ואף בנגעים כן, בתחלה הן באין על ביתו, אם חזר בו מוטב, ואם לאו, הרי הן טעונין חליצה, שנאמר (ויקרא יד, מ): וצוה הכהן וחלצו. אם חזר בו מוטב, ואם לאו, טעונין נתיצה. חזר בו מוטב, ואם לאו, באים על הבגדים וטעונים כבוס. חזר בו מוטב, ואם לאו, טעונין קריעה, שנאמר (שם יג, נו): וקרע אתו מן הבגד. אם חזר בו מוטב, ואם לאו, טעונין שרפה, שנאמר (שם שם, נב): ושרף את הבגד. אחר כך הן באין על גופו, אם חזר בו מוטב ואם לאו, יוצא ובא. אם חזר בו מוטב, ואם לאו (שם יג, מו): בדד ישב מחוץ למחנה מושבו. ואף במחלון וכליון כך היה, בתחלה מתו סוסיהם, חמוריהם, גמליהם, ואחר כך, וימת אלימלך, ואחר כך, וימתו גם שניהם מחלון וכליון. ותשאר האשה, אמר רבי חנינא נעשתה שירי שירים.

! יא
ותקם היא וכלתיה ותשב משדי מואב כי שמעה בשדה מואב (א, ו), שמעה מהרוכלין המחזירין בעירות, ומה שמעה, כי פקד ה' את עמו לתת להם לחם. כתוב אחד אומר (תהלים צד, יד): כי לא יטש ה' עמו ונחלתו לא יעזב, וכתוב אחד אומר (שמואל א יב, כב): כי לא יטש ה' את עמו בעבור שמו הגדול, אמר רבי שמואל בר נחמני, פעמים שהוא עושה בעבור עמו ונחלתו, ופעמים שהוא עושה בשביל שמו הגדול.

אמר רבי איבו כשישראל זכאין, בעבור עמו ונחלתו, וכשאין ישראל זכאין, בעבור שמו הגדול. ורבנן אמרי בארץ ישראל בשביל עמו ונחלתו, בחוצה לארץ בעבור שמו הגדול, שנאמר (ישעיה מח, יא): למעני למעני אעשה.

! יב
ותצא מן המקום אשר היתה שמה (א, ז), ותצא, וכי לא יצאתה משם אלא היא, והלא כמה גמלים יצאו, כמה חמרים יצאו, ואת אמרת ותצא, רבי עזריה בשם רבי יהודה ברבי סימון גדול שבעיר, הוא זיוה, והוא הודה, והוא הדרה, והוא שבחה. פנה משם, פנה זיוה, פנה הודה, פנה הדרה, פנה שבחה. וכן את מוצא ביעקב אבינו כשיצא מבאר שבע, וכי לא יצא משם אלא הוא, והלא כמה גמלים יצאו, כמה חמרים יצאו, ואת אמרת ויצא, אלא כשהצדיק בעיר, הוא זיוה, והוא הודה, והוא הדרה והוא שבחה. יצא משם פנה זיוה, פנה הודה, פנה הדרה, פנה שבחה. ניחא תמן דלא הות אלא אותה הצדקת, ברם הכא לא הוה יצחק תמן, אלא אמר רבי עזריה בשם רבי עזריה ברבי סימון לא דומה זכות צדיק אחד לזכות שני צדיקים. ותלכנה בדרך לשוב אל ארץ יהודה, אמר רבי יהודה אמר רבי יוחנן, עברו על שורת הדין והלכו ביום טוב.

דבר אחר, ותלכנה בדרך, הוצרה עליהם הדרך, שהלכו ביחף. ותלכנה, היו עסוקות בהלכות גרים.

! יג
ותאמר נעמי לשתי כתיה לכנה שבנה אשה לבית אמה (א, ח), לבית אמתה. אבנימוס הגרדי מתה אמו ועלה רבי מאיר להראות לו פנים, ומצא אותם יושבין אבלים, לאחר זמן מת אביו ועלה רבי מאיר להראות לו פנים, ומצא אותן עסוקין במלאכתן. אמר לו, כמדמה אני שאמך חביבה עליך יותר מאביך, אמר לו ולא כן כתיב, אשה לבית אמה ולא לבית אביה. אמר לו, יפה אמרת שאין אב לגוי,

! יד
יעש ה' עמכם חסד, רבי חנינא בר אדא אמר, יעשה כתיב, כאשר עשיתם עם המתים, שנטפלתם בתכריכיהון, ועמדי, שותרו לה כתבותיהן.

אמר רבי זעירא, מגלה זו אין בה לא טמאה, ולא טהרה, ולא אסור, ולא התר, ולמה נכתבה ללמדך כמה שכר טוב לגומלי חסדים.

! טו
יתן ה' לכם (א, ט), אמר רבי יוסי כל אותן הטובות והנחמות שעתיד הקדוש ברוך הוא לתן לשלמה, דכתיב (מלכים א ה, ט): ויתן אלהים חכמה לשלמה, יהיו מכם. ומצאן מנוחה, ומצאן כתיב, אחת מוצאת, שתים לא מוצאות. אשה בית אשה, מכאן שאין קורת רוח לאשה, אלא בבית בעלה. ותשק להן ותשאנה קולן ותבכינה, ותאמרנה לה, ותאמר נעמי שבנה בנתי למה תלכנה עמי העוד לי בנים במעי והיו לכם לאנשים וגו', וכי יש אדם מיבם אשת אחיו שלא היה בעולמו.

! טז
שבנה בנתי לכנה (א, יב), רבי שמואל בר נחמני בשם רבי יודן ברבי חנינא, בשלש מקומות כתיב כאן (א, ח): שבנה, (א, יא): שבנה, (א, יב): שבנה, כנגד שלש פעמים שדוחין את הגר, ואם הטריח יותר מכאן מקבלין אותו.

אמר רבי יצחק (איוב לא, לב): בחוץ לא ילין גר, לעולם יהא אדם דוחה בשמאל ומקרב בימין. כי זקנתי מהיות לאיש וגו', אמר רבי יוחנן למדך התורה דרך ארץ שאין תשמיש ביום אלא בלילה, הדא הוא דכתיב (אסתר ב, יד): בערב הא באה ובבקר היא שבה, וכתיב: גם הייתי הלילה לאיש.

! יז
וגם הייתי, שילדתי בנים, הא אלו הייתי הלילה לאיש ילדתי בנים, אלא הלהן תשברנה, יכולות אתם יושבות עד אשר יגדלו הלהן תעגנה, יכולות אתם יושבות עגונות לבלתי היות לאיש אל בנתי, אללי בנותי, כי מר לי מאד מכם, בשבילכם, כי יצאה בי ובבני ובבעלי יד ה'.

! יח
רבי חנינא בריה דרבי אבהו פתר קרייא במשה, אמר משה לפני הקדוש ברוך הוא, רבונו של עולם בהן קלסתיך, שנאמר (דברים י, יד): הן לה' אלהיך השמים ושמי השמים, והייתי סבור שתתן לי פרופקפיא, הלהן תעגנה, הוגעתני במלאך המות, הן שבקת גבי ואמרת לי הן קרבו ימיך למות, וחוזר ואומר לישראל אל בנתי אללי בני, כי מר לי מאד מכם, בשבילכם בי ובאחי יצתה יד ה'.

! יט
אמר רבי לוי, כל מקום שנאמר בו יד ה', מכת דבר היא, ובנין אב שבכלם (שמות ט, ג): הנה יד ה' הויה. בר קפרא אמר יד תבעו ויד פגעה בם.

אמר רבי סימון ביוצאין היתה מגפה, ביושבין לא היתה מגפה. תלמידי דרבי נחמיה מייתי לה מהתם, הדא הוא דכתיב (שופטים ב, טו): בכל אשר יצאו יד ה' היתה בם לרעה, ביוצאין היתה מגפה ביושבין לא היתה מגפה.

אמר רבי ראובן אף בניהן היו מצרין אחריהם ואומרים מתי ימותו אלה ונכנס אנו לארץ.

! כ
ותשנה קולן ותבכינה (א, יד), חסר אל"ף, תשש כחן, שהן מהלכות ובוכות. רבי ברכיה בשם רבי יצחק ארבעים פסיעות הלכה ערפה עם חמותה, ונתלה לבנה ארבעים יום, שנאמר (שמואל א יז, טז): ויגש הפלשתי השכם והערכ. רבי יודן בשם רבי יצחק ארבעה מילין הלכה ערפה עם חמותה, ועמדו ממנה ארבעה גבורים, שנאמר (שמואל ב כא, כב): ארבעת אלה ילדו להרפה.

אמר רבי יצחק כל אותו הלילה שפרשה ערפה מחמותה נתערבו בה ערות גוים של מאה בני אדם, הדא הוא דכתיב (שמואל א יז, כג): והוא מדבר עמם וגו' ממערכות פלשתים, ממערות כתיב, ממאה ערלות גוים שנתערו בה כל הלילה. רבי תנחומא אמר אף כלב אחד, דכתיב (שם שם, מג): ויאמר הפלשתי אל דוד הכלב אנכי.

! כא
ותשק ערפה לחמותה, כל נשיקה של תפלות בר מן תלת, נשיקה של גדלה, ונשיקה של פרקים, ונשיקה של פרישות. של גדלה, דכתיב (שמואל א י, א): ויקח שמואל את פך השמן ויצק על ראשו וישקהו. של פרקים, דכתיב (שמות ד, כז): ויפגשהו בהר האלהים וישק לו. של פרישות, שנאמר: ותשק ערפה לחמותה. רבי תנחומא אמר אף נשיקה של קריבות, שנאמר (בראשית כט, יא): וישק יעקב לרחל, למה, שהיתה קרובתו. ותאמר הנה שבה יבמתך וגו', כיון ששבה אל עמה שבה אל אלהיה.

! כב
ותאמר רות אל תפגעי בי לעזבך לשוב מאחריך (א, טז), מהו אל תפגעי בי, אמרה לה לא תחטא עלי, לא תסבין פגעיך מני, לעזבך לשוב מאחריך, מכל מקום דעתי להתגיר, אלא מוטב על ידך ולא על ידי אחרת. כיון ששמעה נעמי כך התחילה סודרת לה הלכות גרים, אמרה לה בתי אין דרכן של בנות ישראל לילך לבתי תיאטראות ולבתי קרקסיאות של גוים. אמרה לה, אל אשר תלכי אלך. אמרה לה בתי אין דרכן של ישראל לדור בבית שאין שם מזוזה. אמרה לה, באשר תליני אלין עמך עמי, אלו ענשין ואזהרות. ואלהיך אלהי, שאר מצוות.

! כג
דבר אחר, אל אשר תלכי אלך. באהל מועד, בגלגל, בשילה, בנב, בגבעון, בבית עולמים. באשר תליני אלין, לנה אני על קרבנותי. עמך עמי, לבטל עבודת כוכבים שלי. ואלהיך אלהי, לשלם שכר פעלתי.

! כד
באשר תמותי אמות (א, יז), אלו ארבע מיתות בית דין, סקילה, שרפה, הרג וחנק. ושם אקבר, אלו שני קברים המתקנים לבית דין, אחד לנסקלין ולנשרפין, ואחד לנהרגין ולנחנקין. כה יעשה ה' לי וכה יוסיף, אמרה לה, בתי, כל מה שאת יכולה לסגל מצוות וצדקות, סגלי בעולם הזה, אבל לעתיד לבוא כי המות יפריד ביני ובינך.


~ פרשה ג

! א
זה שאמר הכתוב (איוב ג, יט): קטן וגדול שם הוא ועבד חפשי מאדניו, אמר רבי סימון זה אחד מארבעה מקראות שדומין זה לזה, קטן וגדול שם הוא, העולם הזה מי שהוא קטן יכול להעשות גדול, ומי שהוא גדול יכול להעשות קטן, אבל לעתיד לבוא, מי שהוא קטן אינו יכול להעשות גדול, ומי שהוא גדול אינו יכול להעשות קטן. ועבד חפשי מאדניו, זה הוא שעושה רצון יוצרו מכעיס את יצרו, מת יצא לחרות, שנאמר: ועבד חפשי מאדניו. רבי מיאשא בר בריה דרבי יהושע, נשתקע שלשה ימים בחליו, לאחר שלשה ימים נתישבה דעתו, אמר לו אביו הן הוית, אמר ליה בעולם מערב הייתי. אמר ליה ומה חמיתה תמן, אמר ליה הרבה בני אדם ראיתי כאן בכבוד ושם בבזיון. כד שמעו רבי יוחנן וריש לקיש סלקן למבקריה, אמר להון אבוה שמעתון מה אמר הדין מיינוקא, אמרין ליה מה אמר, תני להון עובדא.

אמר ריש לקיש ולא מקרא מלא הוא (יחזקאל כא, לא): כה אמר ה' [א] הסיר המצנפת והרים העטרה זאת לא זאת השפלה הגבה והגבה השפיל, אמר רבי יוחנן אלו לא עליתי אלא לשמע דבר זה די. רב הונא ריש גלותא שאל לרבי חסדאי מה דין דכתיב הסיר המצנפת והרים העטרה, אמר לו, הסיר המצנפת מרבותינו, והרים העטרה מאמות העולם. אמר לו, את חסד ומה לך חסד.

! ב
כתיב (קהלת ט, ד): כי מי אשר יחבר וגו', תמן תנינן הרואה עבודת כוכבים מה הוא אומר, ברוך נותן ארך אפים לעוברי רצונו. מקום שנעקרה עבודת כוכבים ממנו, ברוך שעקר עבודת כוכבים מארצנו. וכן יהי רצון מלפניך ה' אלהינו שתעקר אותה מכל המקומות ותשוב לב עובדיה לעבדך בלב שלם, ולא נמצא מתפלל על הרשעים.

אמר רבי יוחנן יבחר כתיב, אפלו כל אותן שפשטו ידיהם בזבול יש בטחון, להחיות אותם אי אפשר שכבר פשטו ידיהם בזבול, לכלותם אי אפשר שכבר עשו תשובה, עליהם הוא אומר (ירמיה נא, לט): וישנו שנת עולם ולא יקיצו. תניא קטני גוים וחילותיו של נבוכדנצר לא חיים ולא נדונים, ועליהם הוא אומר: וישנו שנת עולם ולא יקיצו. (קהלת ט, ד): כי לכלב חי הוא טוב מן האריה המת, בעולם הזה מי שהוא כלב, להעשות ארי הוא יכול. ומי שהוא ארי, יכול להעשות כלב. אבל לעתיד לבוא, מי שהוא ארי אינו יכול להעשות כלב, וכל מי שהוא כלב אינו יכול להעשות ארי. אדריאנוס שחיק טמיא שאל לרבי יהושע בן חנניה, אמר ליה אנא טב ממשה רבך, אמר ליה, למה, דאנא חי והוא מת, וכתיב: כי לכלב חי טוב מן האריה המת. אמר ליה יכול את לגזר דלא ידלק בר נש נור תלתא יומין, אמר ליה, אין. לעידן עמיא סלקון תרויהון על איגר פלטין חמי תננא סליק מן רחיק, אמר ליה מה כן, אמר ליה איפרכיא ביש, עאל אסיא ובקר יתיה, ואמר ליה עד דשתי חמימי לא מיתסי. אמר ליה תפח רוחיה, עד דאת קים בטלה גזרתך, ומשה רבנו משעה שגזר עלינו (שמות לה, ג): לא תבערו אש בכל משכתיכם ביום השבת, לא מדליק יהודאי נור בשבתא מיומוהי, ועדין לא נתבטלה גזרתו עד השתא, אמרת את כן דאנא טב מיניה. (תהלים לט, ה): הודיעני ה' קצי ומדת ימי מה היא, אמר דוד לפני הקדוש ברוך הוא, רבון העולם אודע לי אימתי אנא מיית, אמר ליה רזא היא דלא מתגלי לבר נש ולית אפשר דיתגלי לך. ומדת ימי מה היא, אמר ליה שבעין שנין. ואדעה מה חדל אני, אודע לי בהדין יומא אנא מיית, אמר לו בשבת. אמר ליה פחית לי חד יומא, אמר לו לא. אמר לו למה, אמר לו חביבה עלי תפלה אחת שאתה עומד ומתפלל לפני מאלף עולות שעתיד שלמה בנך להעלות לפני, שנאמר (מלכים א ג, ד): אלף עלות יעלה שלמה על המזבח ההוא. אמר ליה אוסיף לי חד יומא, אמר ליה לא. אמר ליה למה, אמר ליה ארכי של בנך דוחקת, דאמר רבי שמעון בר אבא בשם רבי יוחנן, ארכיות ארכיות הן ואין אחד מהן נכנס לתוך ארכי של חברו אפלו כמלא נימא. ומת בעצרת שחל להיות בשבת, וסלקה סנהדרין מחמייא אפין לשלמה, אמר להון מעבר יתיה מאתר לאתר, אמרין ליה ולאו מתניתא היא סכין ומדיחין ובלבד שלא יזיז אבר. אמר כלבים של בית אבא רעבין, אמרין ליה ולא מתניתא היא מחתכין את הדלועים לפני הבהמה ואת הנבלה לפני הכלבים. מה עשה נטל פיפקין ופרש עליו כדי שלא תרד השמש, ויש אומרים לנשרים קרא ופרשו עליו אגפיהון כדי שלא תרד עליו השמש.

! ג
אמר (קהלת א, טו): מעות לא יוכל לתקן וחסרון לא יוכל להמנות, בעולם הזה מי שהוא מעות יכול לתקן, ומי שהוא מתקן יכול לעות, אבל לעתיד לבוא מי שהוא מעות אין יכול לתקן, ומי שהוא מתקן אין יכול לעות. וחסרון לא יוכל להמנות, יש מהרשעים שמזדוגין זה עם זה בעולם, אחד מהן עשה תשובה לפני מותו ואחד לא עשה תשובה, נמצא זה עומד בחבורת הצדיקים, וזה עומד בחבורת הרשעים, והוא רואה אותו ואומר אוי לי שמא משוא פנים יש בדבר, אני וזה גנבנו, אני וזה הרגנו כאחת, זה עומד בחבורת צדיקים ואני בחבורת רשעים. והן משיבין ואומרין לו, שוטה שבעולם, מנול היית ומשלך לאחר מיתתך שלשת ימים, ולא בחבלים גררוך לקבר (ישעיה יד, יא): תחתיך יצע רמה ומכסיך תולעה, כשהבין זה חברך שב מאותו הדרך, ואתה היית ספקה לעשות תשובה ולא עשית. אומר להם הניחוני שאלך לעשות תשובה, והן משיבין לו ואומרין, שוטה שבעולם, אין אתה יודע שעולם זה דומה לשבת ועולם שבאת ממנו דומה לערב שבת, אם אין אדם מתקן בערב שבת מה יאכל בשבת. ועוד עולם זה דומה לים ועולם שבאת ממנו דומה ליבשה, אם אין אדם מתקן ביבשה מה יאכל בים. ועוד העולם הזה דומה למדבר ועולם שבאת ממנו דומה לישוב, אם אין אדם מתקן בישוב מה יאכל במדבר. מהו עושה חובק את ידיו ואוכל את בשרו, שנאמר (קהלת ד, ה): הכסיל חבק את ידיו ואכל את בשרו. והוא אומר הניחוני שאראה את חברי בכבודו, ומשיבין ואומרים לו, שוטה שבעולם, מצוין מפי הגבורה אנו שלא יעמדו רשעים בצד צדיקים, ולא צדיקים בצד רשעים, ולא טמאים בצד טהורים, ולא טהורים בצד טמאים, ועל מה אנו מצוין על השער הזה, שנאמר (תהלים קיח, כ): זה השער לה' צדיקים יבאו בו.

! ד
דילמא רבי חיא רבה ורבי שמעון בן חלפתא הוו יתבין לעיין באורייתא בהדין בית מדרשא רבא דטבריא בערובת פסחא, ואית דאמרי בערובת צומא רבא, ושמעי קלהון דברייאתא בייבין, אמר ליה אילין ברייתא מה עסקון, אמר דאית ליה זבן ודלית ליה אזיל לגבי מרי עבדתיה והוא יהיב ליה. אמר ליה אם כן הוא אף אנא איזיל גבי מרי עבדתי והוא יהב לי, נפק וצלי בהדא אילוסיס דטבריא, וחזא חד ידא מושטא ליה חדא מרגליתא, אזל טעין גבי רבנו, אמר ליה הדא מנא אית לך, הדא מילא דאיסטופיטא היא, אלא הא לך תלתא דינרין, ואזל ועבד ליקרא דיומא, ובתר יומא טבא אנן שטחין קליה ומה דהוא עביד טימיתה תיסב. נסב תלתא דינרין ואזיל זבן זבונין ועל לביתיה, אמרה ליה דביתהו שמעון שרית גניב, כל פעלך לית היא אלא מאה מנה ואילין זבינתה מה אינון, מיד תני לה עובדא. אמרה ליה מאי את בעי תהי גנונך חסר מן דחברך חדא מרגליתא לעלמא דאתי. אמר לה ומה נעבד, אמרה ליה זיל תחזור זבינתא למריהון ודינריא למריהון ומרגליתא למרא. כד שמע רבינו מצטער, שלח ואיתיתה, אמר לה כל הדין צערא צערת להדין צדיקא. אמרה ליה מה את בעי דיהא גנוניה חסר מדידכון חדא מרגליתא לעלמא דאתי. אמר לה ואין הוה חסר לית בן ממלייה יתיה. אמרה ליה רבי בהדין עלמא זכינן מחמי אפך, ולא אמר ריש לקיש כל צדיק וצדיק יש לו מדור בפני עצמו, והודה לה. ולא עוד אלא שדרכן של עליונים לתן ואין דרכן לטל, הנס האחרון קשה מן הראשון, מנסיב ליה הות ידא ארעיא (למטה), ומי מושטא ליה הוה ידא עילאה, כאיניש דמוזיף לחבריה.

! ה
ותרא כי מתאמצת היא ללכת אתה (א, יח), אמר רבי יהודה ברבי סימון בוא וראה כמה חביבים הגרים לפני המקום, כיון שנתנה דעתה להתגיר השוה הכתוב לנעמי.

! ו
ותלכנה שתיהן (א, יח), אמר רבי שמואל ברבי סימון, אותו היום קציר העמר היה, דתנינן תמן כל העירות הסמוכות לשם היו מתכנסות, כדי שיהא נקצר בעסק גדול. ויש אומרים אבצן היה משיא את בנותיו אותו היום. רבי תנחומא בשם רבי עזריה ורבי מנחמא בשם רבי יהושע בר אבין כתיב (תהלים פט, ט): ה' צבאות מי כמוך חסין יה, שמוציא דברים בעונתן, אשתו של בעז מתה באותו היום, ונתכנסו כל ישראל לגמילות חסדים, וזיל כל עמא לגמילות חסדא, נכנסה רות עם נעמי, והיתה זו יוצאת, וזו נכנסה. ותהום כל העיר עליהן ותאמרנה הזאת נעמי, זו היא שמעשיה נאים ונעימים, לשעבר היתה מהלכת באיסקפטיאות שלה, ועכשיו היא מהלכת יחפה, ואת אמרת הזאת נעמי, לשעבר היתה מכסה בבגדי מילתין, ועכשיו היא מכסה בסמרטוטין, ואת אמרת הזאת נעמי, לשעבר היו פניה מאדימות מכח מאכל ומשתה, ועכשיו פניה מוריקות מן רעבון, ואת אמרת הזאת נעמי, ואומרת להן, אל תקראנה לי נעמי קראן לי מרא, בר קפרא אמר לפרה הדיוטית שהעמידוה בעליה בשוק, אמר, רדינית היא, ומשוה תלמים תלמים היא. אמרין אין רדינית אילין מכותיה דאית בה מה אינון. כך אמרה נעמי, למה, וה' ענה בי ושדי הרע לי.

! ז
אני מלאה הלכתי וריקם השיבני ה' (א, כא), מלאה הלכתי בבנים ומלאה בבנות.

דבר אחר, אני מלאה הלכתי, שהייתי מעברת. למה תקראנה לי נעמי וה' ענה בי, ענה בי מדת הדין, היאך מה דאת אמר (שמות כב, כב): אם ענה תענה אתו.

דבר אחר, וה' ענה בי, העיד עלי, כמה דאת אמר (דברים יט, יח): שקר ענה באחיו.

דבר אחר, וה' ענה בי, כל עניניה לא הוה אלא בי, לפי שבעולם הזה וה' ענה בי, אבל לעתיד לבוא מה כתיב (ירמיה לב, מא): וששתי עליהם להטיב אותם.


~ פרשה ד

! א
זה שאמר הכתוב (דברי הימים א ח, ח): ושחרים הוליד בשדה מואב, אליהו זכור לטוב שאל את רבי נהוראי אמר ליה מה דין דכתיב ושחרים הוליד בשדה מואב, אמר ליה גדול שהוליד בשדה מואב, מן שלחו אתם, שהיו משבט בנימין, דכתיב (שופטים כ, יב): וישלחו שבטי ישראל אנשים בכל שבטי בנימין לאמר, דבר אחר, ושחרים, זה בעז, ולמה נקרא שמו שחרים, שהיה משחרר מן העוונות. הוליד בשדה מואב, שהוליד מרות המואביה. מן שלחו, שהיה משבט יהודה, שנאמר (בראשית מו, כח):. ואת יהודה שלח לפניו אל יוסף. (דברי הימים א ח, ח): חושים ואת בערא נשיו, ויש אדם מוליד נשיו, אלא שחש כנמר ובאר את ההלכה עמוני ולא עמונית, מואבי ולא מואבית. ויולד מן חדש אשתו. לא צורכה אלא ויולד מן בערא אשתו, אלא בימיו נתחדשה הלכה עמוני ולא עמונית מואבי ולא מואבית. כתוב אחד אומר (דברי הימים א ב, יז): יתרא הישמעאלי, וכתוב אחד אומר (שמואל ב יז, כה): יתרא הישראלי, רבי יהושע בן לוי אמר הוא יתרא הישראלי הוא יתרא הישמעאלי. רבי שמואל בר נחמן ורבנן, רבי שמואל אמר ישמעאלי היה ואת אמרת ישראלי, אלא ישמעאלי היה ונכנס לבית המדרש ומצאו לישי יושב ודורש כן (ישעיה מה, כב): פנו אלי והושעו כל אפסי ארץ וגו', נתגיר ונתן לו בתו. רבנן אמרין ישראלי היה ואת אמרת ישמעאלי, אלא ישראלי היה וחגר חרבו כישמעאלי ונעץ החרב באמצע בית המדרש ואמר או אהרג או אהרג עד שאני מקים הלכה לרבים שכל שיבטל הלכה זו בחרב הזאת אני מתיז את ראשו, עמוני ולא עמונית מואבי ולא מואבית.

! ב
ותשב נעמי ורות המואביה כלתה עמה השבה משדי מואב (א, כב), זו היא ששבה משדה מואב. (שם): והמה באו בית לחם בתחלת קציר שערים, אמר רבי שמואל בר נחמן כל מקום שנאמר קציר שעורים, בקציר העמר הכתוב מדבר. קציר חטים, בשתי הלחם הכתוב מדבר. קציר סתם, משמש לכאן ולכאן.

! ג
ולנעמי מודע לאישה איש גבור חיל (ב, א), מודע, קרוב.

אמר רבי אבהו נפיל נסיב לנפילא, מה הם מעמידין, גבורי חיל. בעז נסיב לרות, מה הם מעמידין, דוד, (שמואל א טז, יח): ידע נגן וגבור חיל ואיש מלחמה ונבון דבר ואיש תאר וה' עמו. ידע נגן, במקרא. וגבור חיל, במשנה. ואיש מלחמה, שיודע לשא ולתן במלחמתה של תורה. ונבון דבר, במעשה הטוב. ואיש תאר, בתלמוד.

דבר אחר, ונבון דבר, שמבין דבר מתוך דבר. ואיש תאר, שמאיר פנים בהלכה. וה' עמו, הלכה כדבריו. (רות ב, א): ממשפחת אלימלך ושמו בעז, הרשעים הן קודמין לשמן, (שמואל א יז, ד): גלית שמו. (שם כה, כה): נבל שמו. (שמואל ב כ, כא): שבע בן בכרי שמו. אבל הצדיקים שמן קודמין, (שמואל א ט, א): ושמו קיש. (שם): ושמו שאול. (שם יז, יב): ושמו ישי. (אסתר ב, ה): ושמו מרדכי. (שמואל א א, א): ושמו אלקנה. ושמו בעז, דומין לבוראם, שנאמר (שמות ו, ג): ושמי ה' לא נודעתי להם. אתיבון ליה (בראשית כד, כט): ושמו לבן, אמר רבי יצחק פרדכסוס. רבי ברכיה אמר מלבן ברשע. והכתיב (שמואל א ח, ב): ובני שמואל שם הבכור יואל ושם משנהו אביה, רבנן אמרי מה זה רשע, אף זה רשע. ורבי יהודה ברבי סימון שנשתנו למעשה וזכו לרוח הקדש, שנאמר (יואל א, א): דבר ה' אשר היה אל יואל בן פתואל.

! ד
ותאמר רות המואביה אל נעמי אלכה נא השדה ואלקטה בשבלים אחר אשר אמצא חן בעיניו (ב, ב), רבי ינאי אמר בת ארבעים שנה היתה, ואין קוראין בת אלא לבת ארבעים שנה. (שם, ג): ותלך ותבוא, עד כדון לא אזלת ואת אמרת ותבוא, רבי יהודה ברבי סימון אמר התחילה מסימת לפניה הדרכים. (שם): ויקר מקרה, אמר רבי יוחנן כל הרואה אותה מריק קרי. (שם): חלקת השדה ממשפחת אלימלך, שנתן לה ממי שהוא ראוי לפל בחלקה.

! ה
והנה בעז בא מבית לחם (ב, ד), רבי תנחומא בשם רבנן אמר, שלשה דברים גזרו בית דין של מטה והסכימו עמהם בית דין של מעלה, ואלו הן: לשאל שלום בשם, ומגלת אסתר, ומעשרות. שאילת שלום מנין, שנאמר (ירמיה כג, כז): החשבים להשכיח את עמי שמי, אימתי חשבו בימי עתליהו. ורבנן אמרין בימי חנניה מישאל ועזריה. רבי חנניה בשם רבי יהודה ברבי סימון בימי מרדכי ואסתר, ועמד בעז ובית דינו והתקינו לשאל שלום בשם, שנאמר: והנה בעז בא מבית לחם ויאמר לקוצרים ה' עמכם. וכן המלאך אומר לגדעון (שופטים ו, יב): ה' עמך גבור החיל. מגלת אסתר מנין, רבי ירמיה בשם רבי שמואל בר יצחק, מה עשו מרדכי ואסתר כתבו אגרות ושלחו לכל בני הגולה ואמרו מקבלים אתם עליכם להיות עושים את שני הימים האלה, שלחו ואמרו לא דינו צרותיו של המן אלא שאתם מטריחין עלינו לעשות שני הימים האלה, ואמרו להם אם מדבר זה אתם מתיראין הרי היא כתובה בין הכרכים, שנאמר (אסתר י, ב): הלוא הם כתובים על ספר דברי הימים. מה עשו כתבו אגרת שניה ושלחו להם (שם ט, כט): את אגרת הפרים הזאת השנית, רבי חלבו בשם רבי שמואל בר נחמן שמונים וחמשה זקנים, ומהם שלשים וכמה נביאים היו שהיו מצטערים על הפסוק הזה (ויקרא כז, לד): אלה המצות אשר צוה ה' את משה, אלה, אין להוסיף ואין לגרע ואין נביא רשאי לחדש דבר עוד מעתה, ומרדכי ואסתר מבקשין ממנו לחדש דבר עלינו. עד שהאיר הקדוש ברוך הוא עיניהם ומצאו אותה כתובה בתורה ובנביאים ובכתובים, בתורה, דכתיב (שמות יז, יד): כתב זאת זכרון בספר. בנביאים, דכתיב (מלאכי ג, טז): אז נדברו יראי ה' איש אל רעהו ויקשב ה' וישמע ויכתב בספר וגו'. בכתובים, שנאמר: הלוא הם כתובים על ספר דברי הימים. רב ורבי חנינא ורבי יונתן ובר קפרא ורבי יהושע בן לוי אמרו המגלה הזאת אין נאמרה מפי בית דין, מסיני נאמרה, אלא שאין מקדם ומאחר בתורה. ומנין שהסכים הקדוש ברוך הוא עליהם, רב אמר (אסתר ט, כז): קימו וקבלו היהודים, לא כתיב, וקבל כתיב, רבן של יהודים קבל. מעשרות מנין, דאמר רבי ברכיה בשם (רבי) קריצפה בעון תרומות ומעשרות גלו. שמעון בר אבא בשם רבי יוחנן אמר כיון שגלו נפטרו, והם חיבו עצמן מאליהן, מה עשו אנשי כנסת הגדולה, כתבו ספר ושטחוהו בעזרה, ובשחרית עמדו ומצאוהו חתום, הדא הוא דכתיב (נחמיה י, א): ובכל זאת אנחנו כרתים אמנה וכתבים ועל החתום. כתוב אחד אומר ועל החתום, וכתוב אחד אומר ועל החתומים, היאך, אלא ועל החתום, זה בית דין של מעלה, ועל החתומים זה בית דין של מטה. ויש אומרים אף חרמה של יריחו, וכן אמר הקדוש ברוך הוא אל יהושע (יהושע ז, יא): חטא ישראל, ולא יהושע גזר, אלא מלמד שאף הקדוש ברוך הוא הסכים עמו.

! ו
ויאמר בעז לנערו הנצב על הקוצרים (ב, ה), על כמה היה ממנה, אמר רבי אליעזר בר מרים על ארבעים ושנים היה ממנה, מן הדא (דברי הימים ב ב, טז יז): ויספר שלמה כל האנשים הגירים אשר בארץ ישראל וגו' ויעש מהם שבעים אלף סבל וגו', דעבד כן יכיל קאים וידע מה דהוא עבד. למי הנערה הזאת. ולא הוה חכים לה, אלא כיון שראה אותה נעימה ומעשיה נאים, התחיל שואל עליה, כל הנשים שוחחות ומלקטות וזו יושבת ומלקטת. כל הנשים מסלקות כליהם, וזו משלשלת כליה. כל הנשים משחקות עם הקוצרים, וזו מצנעת עצמה. כל הנשים מלקטות בין העמרים, וזו מלקטת מן ההפקר. ודכוותיה (שמואל א יז, נה): וכראות שאול את דוד יצא לקראת הפלשתי, ולא הוה חכים ליה, אתמול הוה משלח לאמר לישי (שם טז, כב): יעמד נא דוד לפני כי מצא חן בעיני, ועכשיו הוא שואל עליו, אלא כיון שראה שאול את ראש הפלשתי בידו, התחיל שואל עליו, אם מפרץ הוא, מלך הוא. אם מזרח הוא, שופט הוא. והיה שם דואג האדומי באותה שעה ואמר לו אפלו הוא מפרץ לא פסול הוא, לא פסול משפחה הוא, לא מרות המואביה הוא. אמר לו אבנר ולא כבר נתחדשה הלכה עמוני ולא עמונית, אמר לו אם כן אדומי ולא אדומית, מצרי ולא מצרית, אנשים למה נתרחקו לא (דברים כג, ה): על דבר אשר לא קדמו אתכם בלחם ובמים, היה להם לנשים להוציא לקראת נשים. נתעלמה הלכה מעיניו של אבנר לשעה. אמר לו שאול הלכה שנתעלמה מעיניך צא ושאל לשמואל ובית דינו. כיון שבא אצל שמואל בבית דינו אמר לו הדא מנין אית לך, לא מן דואג, דואג מיני הוא ואינו יוצא בשלום מן העולם, להוציאך חלק אי אפשר, דכתיב (תהלים מה, יד): כל כבודה בת מלך פנימה, לאשה שלא להוציא, ולאיש להוציא (דברים כג, יד): ואשר שכר עליך, לאיש לתן שכר ולא לאשה. ויען הנער הנצב על הקוצרים ויאמר נערה מואביה היא. ואת אמרת מעשיה נאים ונעימים. אלא, רבתה רפתה לה.

! ז
ותאמר אלקטה נא ואספתי בעמרים וגו' מעט (ב, ז), מעט תפסה לה קל וחמר (לוקו) מאותה שבבית שהיא מצפה לה.

! ח
ויאמר בעז אל רות הלא שמעת בתי אל תלכי ללקט בשדה אחר (ב, ח), על שם (שמות כ, ג): לא יהיה לך אלהים אחרים על פני. וגם לא תעבורי מזה, על שם (שם טו, ב): זה אלי ואנוהו. וכה תדבקין עם נערתי, אלו הצדיקים שקרויין נערים, שנאמר (איוב מ, כט): התשחק בו כצפור ותקשרנו לנערותיך.

! ט
עיניך בשדה אשר יקצרון והלכת אחריהן הלוא צויתי את הנערים לבלתי נגעך וצמת והלכת אל הכלים ושתית מאשר ישאבון הנערים. עיניך, זו סנהדרין. מאתים וארבעים ושמונה אברים שיש באדם אינן הולכין אלא אחר העינים, הדא שנאמר: עיניך וגו' והלכת אחרהן. לבלתי נגעך, שא לרחק. וצמת והלכת אל הכלים, אלו הצדיקים שקרויין כלים, שנאמר (שמואל ב א, כז): איך נפלו גבורים ויאבדו כלי מלחמה. ושתית מאשר ישאבון הנערים, זה בית השואבה, ולמה נקרא שמה שואבה, שמשם היו שואבין רוח הקדש, שנאמר (ישעיה יב, ג): ושאבתם מים בששון ממעיני הישועה.


~ פרשה ה

! א
הוא היה עם דויד בפס דמים (דברי הימים א יא, יג), רבי יוחנן אמר בחקל סומקתא. רבי שמואל בר נחמני אמר בפס דמים, שמשם פסקו דמים. (שם): והפלשתים נאספו שם למלחמה ותהי חלקת השדה מלאה שעורים, כתוב אחד אומר שעורים, וכתוב אחד אומר (שמואל ב כג, יא): עדשים, רבי יעקב אמר עדשים היו אלא שהיתה ענבותן דומין לשעורין. רבי לוי אמר הפלשתים שבאו גבוהים כשעורים והלכו נמוכים כעדשים. (דברי הימים א יא יד): ויתיצבו בתוך החלקה ויצילוה, וכתוב אחד אומר (שמואל ב כג, יב): ויצילה, אלא מלמד שהחזירוה לבעליה, שהיתה חביבה עליהם כשדה מלאה כרכום. רבי שמואל בר נחמן אמר שנה אחת היתה ושתי שדות היו. פשיטא ליה לאבד ולתן דמים מה צריכה, אין תאמר לאבד אבל לא לתן דמים, עד כדון היא צריכה אי זו מהן לאבד של עדשים או של שעורים, של עדשים אכל אדם, של שעורים אכל בהמה. של עדשים אין העמר קרב מהן, ושל שעורים קרב מהן. של עדשים אין מפרישין מהן חלה, של שעורים מפרישין חלה. רבנן אמרין שדה אחת היתה ושתי שנים היו, והלא נלמד משל אשתקד, שאין למדין ממעשה. (דברי הימים א יא, יז): ויתאו דויד ויאמר מי ישקני מים, רבי חיא אמר הלכה נצרכה לו. ויבקעו השלשה, ולמה שלשה שאין הלכה מתבררת אלא בשלשה. וישאבו מים מבור בית לחם אשר בשער וישאו ויבאו אל דויד ולא אבה דויד לשתותם. ולא אבה שתקבע הלכה לשמן, עשאה מסכתא וקבעה הלכה לדורות, מלך פורץ לעשות לו דרך ואין ממחין בידו. בר קפרא אמר חג היה, ונסוך המים היה, וותור במה היה. ויבקעו השלשה, ולמה היו שלשה, אחד הורג ואחד מפנה את ההרוגים, ואחד מכניס הצלוחית בטהרה. רבי חוניא בשם רבי יוסף הלכות שבויה נצרכה ליה. רבי שמעון ברבי אמר בנין בית המקדש תבע.

! ב
ותפל על פניה ותשתחו ארצה וגו' (ב, י), מלמד שנתנבאה שהוא עתיד להכירה כדרך כל הארץ.

! ג
ויען בעז ויאמר לה הגד הגד לי (ב, יא), למה שתי פעמים הגד הגד לי, הגד לי בבית, הגד לי בשדה. כל אשר עשית את חמותך אחרי מות אישך, שאין תלמוד לומר בחיי אישך. ותעזבי אביך ואמך וארץ מולדתך זו איפרכיא שלך. ותעזבי אביך ואמך מעבודת כוכבים שלך, שנאמר (ירמיה ב, כז): אמרים לעץ אבי אתה ולאבן את ילדתני. וארץ מולדתך, זו שכונתה. ותלכי אל עם אשר לא ידעת תמול שלשום, שאלו תמול שלשום, לא היית.

! ד
ישלם ה' פעלך ותהי משכרתך שלמה מעם ה' (ב, יב), אמר רבי חסא אשר באת לחסות תחת כנפיו.

אמר רבי אבון שמענו שיש כנפים לארץ, שנאמר (ישעיה כד, טז): מכנף הארץ זמרת שמענו. וכנפים לשמש, שנאמר (מלאכי ג, כ): וזרחה לכם יראי שמי שמש צדקה ומדפא בכנפיה. וכנפים לחיות, שנאמר (יחזקאל ג, יג): וקול כנפי החיות. וכנפים לכרובים, שנאמר (מלכים א ח, ז): כי הכרובים פרשים כנפים. וכנפים לשרפים, שנאמר (ישעיה ו, ב): שרפים עמדים ממעל לו שש כנפים. בא וראה כמה גדול כחן של צדיקים, וכמה גדול כחה של צדקה, וכמה גדול כחן של גומלי חסדים, שאין חסין לא בצל שחר, ולא בצל כנפי ארץ, ולא בצל כנפי שמש, ולא בצל כנפי חיות, ולא בצל כנפי כרובים, ולא בצל כנפי שרפים, אלא בצל מי שאמר והיה העולם, שנאמר (תהלים לו, ח): מה יקר חסדך אלהים ובני אדם בצל כנפיך יחסיון.

! ה
ותאמר אמצא חן בעיניך אדני וגו' ואנכי לא אהיה כאחת שפחתך (ב, יג), אמר לה חס ושלום אין את מן האמהות, אלא מן האמהות. ודכוותה (במדבר לב, מב): ונבח הלך וילכד את קנת ואת בנתיה וגו', מלמד שלא עמד לה אותו השם. ודכוותה (זכריה ה, יא): ויאמר אלי לבנות לה בית בארץ שנער. מלמד שאין לשקר תשועה.

! ו
ויאמר לה בעז לעת האכל גשי הלם (ב, יד), רבי יוחנן (נ"א רבי יונתן) פתר בה שית שטין מדבר בדוד, גשי הלם, קרובי למלכות, ואין הלם אלא מלכות, הדא הוא דכתיב (שמואל ב ז, יח): כי הבאתני עד הלם. ואכלת מן הלחם, זו לחמה של מלכות. וטבלת פתך בחמ, ן, אלו היסורין, שנאמר (תהלים ו, ב): ה' אל באפך תוכיחני. ותשב מצד הקצרים, שנוצדה ממנו המלכות לשעה, דאמר רב הונא כל אותן ששה חדשים שהיה דוד בורח מפני אבשלום לא עלו מן המנין, שהיה מתכפר לו בשעירה כהדיוט. ויצבט לה קלי, שחזרה לו מלכותו, שנאמר (תהלים כ, ז): עתה ידעתי כי הושיע ה' משיחו. ותאכל ותשבע ותתר, אוכל בעולם הזה, ואוכל לימות המשיח, ואוכל לעתיד לבוא.

דבר אחר, גשי הלם, מדבר בשלמה, גשי הלם, קרובי למלכות. ואכלת מן הלחם, זו לחמה של מלכות. שנאמר (מלכים א ה, ב): ויהי לחם שלמה ליום אחד. שלשים כר סלת וששים כר קמח. וטבלת פתך בחמץ, זה לכלוך מעשים. ותשב מצד הקצרים, שנוצדה לו מלכותו לשעה, דאמר רבי יוחאי בר חנינא מלאך ירד בדמות שלמה וישב לו על כסאו. והיה מחזר שלמה על פתחי ישראל ואומר (קהלת א, יב): אני קהלת (בן דוד) הייתי מלך על ישראל בירושלים, מה היתה אחת מהן עושה, היתה נותנת לפניו קערה של גרישין ומכה אותו בקנה על ראשו ואומרת לו ולא שלמה יושב על כסאו ואתה אומר אני שלמה מלך ישראל. ויצבט לה קלי, שחזרה לו מלכותו. ותאכל ותשבע ותתר, אוכל בעולם הזה, אוכל לימות המשיח, אוכל בעולם הבא.

דבר אחר, גשי הלם, מדבר בחזקיהו, גשי הלם, קרובי למלכות. ואכלת מן הלחם, זו לחמה של מלכות. וטבלת פתך בחמץ, אלו היסורין, שנאמר (ישעיה לח, כא): ויאמר ישעיהו ישאו דבלת תאנים. ותשב מצד הקצרים, שנוצדה לו מלכותו לשעה, כמה דתימא (שם לז, ג): ויאמר חזקיהו יום צרה ותוכחה. ויצבט לה קלי, שחזרה לו מלכותו, שנאמר (דברי הימים ב לב, כג): וינשא לעיני כל הגוים מאחרי כן. ותאכל ותשבע ותתר, אוכל בעולם הזה, אוכל לימות המשיח, אוכל לעולם הבא.

דבר אחר, גשי הלם, מדבר במנשה, גשי הלם, קרובי למלכות. ואכלת מן הלחם, זו לחמה של מלכות. וטבלת פתך בחמץ, שלכלך מעשיו כחמץ ממעשים רעים. ותשב מצד הקצרים, שנוצדה לו מלכותו לשעה, דכתיב (דברי הימים ב לג, י): וידבר ה' אל מנשה ואל עמו ולא הקשיבו, ויבא ה' עליהם את שרי הצבא אשר למלך אשור וילכדו את מנשה בחחים, רבי אבא בר כהנא אמר כירומניקאה.

אמר רבי לוי בר חיתא עשו לו מולה של נחשת, והיו מסיקין האור מתחתיו, והיה צווח צלם פלן צלם פלן שזבני, כיון שראה שלא הועילוהו כלום, אמר זכור הייתי שהיה אבא מקרא אותי (דברים ד, ל): כצר לך ומצאוך וגו' כי אל רחום ה' אלהיך, אנא צווח ליה, אין עני הא טב, ואין לא עני הא כלה חדא היא כל אפיא שוין. באותה שעה עמדו מלאכי השרת וסתמו כל החלונות של מעלה, ואמרו לפניו רבון העולם, אדם שהעמיד צלם בהיכל אתה מקבלו בתשובה. אמר להם אם איני מקבלו בתשובה הריני נועל פתח בפני כל בעלי תשובה. מה עשה הקדוש ברוך הוא חתר לו חתירה מתחת כסא כבודו ממקום שאין מלאך יכול לשלט, הדא הוא דכתיב (דברי הימים ב לג, יג): ויתפלל אליו ויעתר לו וישמע תחנתו.

אמר רבי לוי בערביא צוחין לחתירה עתירה. ויצבט לה קלי, שחזרה לו מלכותו, שנאמר (שם): וישיבהו ירושלים למלכותו, ובמה השיבו, רבי שמואל בשם רבי אחא ברוח השיבו, היאך מה דאת אמר משיב הרוח. ותאכל ותשבע ותתר, אוכל בעולם הזה, אוכל לימות המשיח, אוכל לעולם הבא.

דבר אחר, מדבר במלך המשיח, גשי הלם, קרובי למלכות. ואכלת מן הלחם, זה לחמה של מלכות. וטבלת פתך בחמץ, אלו היסורין, שנאמר (ישעיה נג, ה): והוא מחלל מפשעינו. ותשב מצד הקצרים, שעתידה מלכותו לצוד ממנו לשעה. שנאמר (זכריה יד, ב): ואספתי את כל הגוים אל ירושלים למלחמה ונלכדה העיר. ויצבט לה קלי, שהיא עתידה לחזר לו, שנאמר (ישעיה יא, ד): והכה ארץ בשבט פיו. רבי ברכיה בשם רבי לוי כגואל הראשון כך גואל האחרון, מה גואל הראשון נגלה וחזר ונכסה מהן, וכמה נכסה מהן, שלשה חדשים, שנאמר (שמות ה, כ): ויפגעו את משה ואת אהרן, אף גואל אחרון נגלה להם וחוזר ונכסה מהם, וכמה נכסה מהם, רבי תנחומא בשם רבנן ארבעין וחמשה יום, הדא הוא דכתיב (דניאל יב, יא): ומעת הוסר התמיד וגו', וכתיב (שם): אשרי המחכה ויגיע וגו', אילין יתיריא מה אינון, רבי יצחק בן קצרתה משום רבי יונה אלו ארבעים וחמשה ימים שישראל קוטפים מלוח ואוכלים, הדא הוא דכתיב (איוב ל, ד): הקטפים מלוח עלי שיח. לאיכן הוא מוליכן מן הארץ למדבר יהודה, שנאמר (הושע ב, טז): הנה אנכי מפתיה והלכתיה המדבר, מאן דאמר למדבר סיחון ועוג, שנאמר (שם יב, י): עוד אושיבך באהלים כימי מועד, וכל שהוא מאמין לו, וחיה. ומי שאינו מאמין לו הולך לאמות העולם והן ממיתין אותו.

אמר רבי יצחק בר מריון בסוף הקדוש ברוך הוא נגלה עליהם ומוריד להן מן, ואין כל חדש תחת השמש.

דבר אחר, גשי הלם, מדבר בבעז, קרובי להכא, ואכלת מן הלחם, זה לחמן של קוצרים. וטבלת פתך בחמץ, דרך הקוצרים להיותן טובלין בחמץ פתן, אמר רבי יונתן מכאן שמוציאין מיני חמצנין לגרנות. ותשב מצד הקצרים, בצד הקוצרים ודאי. רצבט לה קלי, קליל זעיר בשתי אצבעותיו.

אמר רבי יצחק את שמע מינה תרתי, או ברכה שרתה באצבעותיו של אותו צדיק, או ברכה שרתה במעיה של אותה צדקת, ממה דכתיב: ותאכל ותשבע ותתר, נראין הדברים שהברכה שרתה במעיה של אותה צדקת.

אמר רבי יצחק בר מריון בא הכתוב ללמדך שאם אדם עושה מצוה יעשנה בלבב שלם, שאלו היה ראובן יודע שהקדוש ברוך הוא מכתיב עליו (בראשית לז, כא): וישמע ראובן ויצילהו מידם, בכתפו היה מוליכו אצל אביו. ואלו היה יודע אהרן שהקדוש ברוך הוא מכתיב עליו (שמות ד, יד): הנה הוא יצא לקראתך בתפים ובמחולות היה יוצא לקראתו. ואלו היה יודע בעז שהקדוש ברוך הוא מכתיב עליו: ויצבט לה קלי ותאכל ותשבע ותתר, עגלות מפטמות היה מאכילה. רבי כהן ורבי יהושע דסכנין בשם רבי לוי לשעבר היה אדם עושה מצוה והנביא כותבה, ועכשיו כשאדם עושה מצוה מי כותבה, אליהו כותבה ומלך המשיח והקדוש ברוך הוא חותם על ידיהם, הדא הוא דכתיב (מלאכי ג, טז): אז נדברו יראי ה' איש אל רעהו וגו'.

! ז
ותקם ללקט. וגם של תשלו לה מן הצבתים (ב, טו טז), רבי יוחנן היה מבדר סלעים כדי לזכות בהן רבי שמעון בר בא. רבנו היה מבקר גרישין כדי לזכות בהן רבי שמעון בן חלפתא.

! ח
ותלקט בשדה עד הערב וגו' (ב, יז), וכמה היא איפה, רבי יוחנן אמר שלשה סאין, דתנינן האיפה שלשה סאין (שם, יח): ותשא ותבוא העיר.

! ט
ותאמר לה חמותה איפה לקטת היום (ב, יט), תני בשם רבי יהושע, יותר ממה שבעל הבית עושה עם העני, העני עושה עם בעל הבית, שכן אמרה רות לנעמי שם האיש אשר עשיתי עמו היום, ולא אמרה אשר עשה עמי, אלא אשר עשיתי עמו, הרבה פעולות והרבה טובות עשיתי עמו בשביל שהאכילני פרוסה אחת.

אמר רבי יוסי יען וביען, הוא יען הוא עני.

אמר רבי שילה דנוה האביון הונך ביה.

אמר רב נחמן כתיב (דברים טז, י): כי בגלל הדבר הזה, גלגל הוא שחוזר בעולם על הכל, דמי לגלגל אנטילייא דמלא מתרוקן דמתרוקן מתמלי. בר קפרא אמר אין לך אדם שאינו בא למדה זו, ואם לא הוא, בא בנו, ואם לא בנו, בא בן בנו. תני רבי אליעזר בן יעקב אומר נקמתן של עובדי כוכבים ביד ישראל ונקמתן של ישראל ביד ענייהן. נקמתן של עובדי כוכבים ביד ישראל, שנאמר (יחזקאל כה, יד): ונתתי את נקמתי באדום ביד עמי ישראל. נקמתן של ישראל ביד ענייהן, שנאמר (דברים טו, ט): וקרא עליך אל ה' והיה בך חטא.

אמר רבי אבון העני הזה עומד על פתחך והקדוש ברוך הוא עומד על ימינו, אם נתת לו, זה שעומד על ימינו מברכך, ואם לאו הוא עתיד לפרע מאותו האיש, שנאמר (תהלים קט, לא): כי יעמד לימין אביון.

אמר רבי אבהו צריכין אנו להחזיק טובה לרמאין שבהן. דלמא רבי יוחנן וריש לקיש הוו נחתי מסחו בהדא דמוסיין דטבריא, ופגע בהון חד מסכן, אמר להון זכון בי, אמרין ליה כי נפקין אנן זכיין בך, נפקין אשכחון יתיה דמית, אמרין הואיל ולא זכינן ביה בחיוהי נטפל במיתתיה, כי קיימין מסחיין יתיה אשכחון כיס דדנרי גביה, אמרין יאות אמר רבי אבהו צריכין אנו להחזיק טובה לרמאין שבהן, שאלו לא הרמאין שבהן, כיון שרואה אדם אחד מהן שואל צדקה ממנו ולא היה נותן לו מיד, היה נענש למיתה.

! י
ותאמר נעמי לכלתה ברוך הוא לה' אשר לא עזב חסדו את החיים (ב, כ), שזן ופרנס את החיים. ואת המתים, שנטפל בתכריכיהון. ותאמר לה נעמי קרוב לנו האיש מגאלנו הוא.

אמר רבי שמואל בר נחמן בעז גדול הדור היה, והאשה עשתה אותו קרוב, שנאמר: קרוב לנו האיש.

! יא
ותאמר רות המואביה גם כי אמר אלי עם הנערים אשר לי תדבקין (ב, כא), אמר רבי חנין בר לוי בודאי מואביה היא זו, הוא אמר: וכה תדבקין עם נערותי. והיא אמרה עם הנערים אשר לי. ותדבק בנערות בעז, אמר רבי שמואל בר נחמן מתחלת קציר שעורים עד כלות קציר החטים שלשה חדשים. ותשב את חמותה, ותאמר לה נעמי חמותה בתי הלא אבקש לך מנוח. ועתה הלא בעז מדעתנו.

! יב
ורחצת וסכת (ג, ג), ורחצת מטנופת עבודת כוכבים שלך, וסכת אלו מצוות וצדקות. ושמת שמלתיך עליך, וכי ערמה היתה, אלא אלו בגדי שבתא, מכאן אמר רבי חנינא צריך אדם להיות לו שני עטפים, אחד לחל ואחד לשבת, וכך דרשה רבי שמלאי בצבורא, בכון חבריא אמרו כעטיפתנו בחל כך עטיפתנו בשבתא. אמר להון צריכין אנו לשנות. וירדת הגרץ, אמרה לה זכותי תרד עמך.

דבר אחר, וירדת הגרן, מכאן שאין עושין גרנות אלא בנמוך שבעיר. דלמא רבי שמעון בן חלפתא קבל מרבי חיא חדא חקל, אמר לו כמין היא עבדא, אמר לו מאה כורין זרעת, ואעלת ועבדת פריה מאה. אמר ליה לא אמר מרי דהיא עבדא מאה כורין זרעת ואעלת ועבדת פריה מאה, אמר ליה אין. אמר ליה והיא עבדת פריה. אמר ליה הן אקימתא אדרא, אמר בגבוה שבעיר, אמר לו ולא כן כתיב וירדת הגרן, אף על פי כן אזל נפיחה והיא עבדה שארא.

! יג
ויהי בשכבו; ותאמר אליה כל אשר תאמרי אלי (ג, ד ה), אלי קרי ולא כתיב, אמרה לה שמא יבוא אחד מן הכלבים ויזדוג לי, ואף על פי כן עלי לישב הדברים.

! יד
ותרד הגרץ (ג, ו), במואב כתיב (ירמיה מח, ל): אני ידעתי נאם ה' עברתו ולא כן בדיו, רבי חנינא בר פפא ורבי סימון ורבנן, רבי חנינא אמר תחלת עבורה של מואב לא היה לשם שמים אלא לשם זנות, שנאמר (במדבר כח, א): וישב ישראל בשטים וגו', בדיו לא כן עשו, לשם זנות אלא לשם שמים. ותעש בדיו לא נאמר, אלא לא כן עשו לשם שמים אלא לשם זנות. וישב ישראל בשטים ויחל העם לזנות, רבנן אמרי תחלת עבורה לשם זנות, וסופה לשם שמים, שנאמר: ותרד הגורץ ותעש.

! טו
ויאכל בעז וישת וייטב לבו, למה וייטב לבו, שברך על מזונו.

דבר אחר, וייטב לבו, שאכל מיני מתיקה אחר המזון, שהיא מרגלת לשון לתורה.

דבר אחר, וייטב לבו, שעסק בדברי תורה, שנאמר (תהלים קיט, עב): טוב לי תורת פיך.

דבר אחר, וייטב לבו, שהיה מבקש אשה, שנאמר (משלי יח, כב): מצא אשה מצא טוב. ויבא לשכב בקצה הערמה, רבי יהודה נשיאה בעא קומי רבי פנחס בר חמא, בעז גדול הדור היה, ואת אמרת בקצה הערמה, אמר לו לפי שהיו אותו הדור שטופים בזמה, והיו נותנין שכר לזונות מן הגרנות, הדא הוא דכתיב (הושע ט, א): אל תשמח ישראל אל גיל כעמים וגו', ואין דרכן של צדיקים לעשות כן, ולא עוד אלא לפי שהצדיקים רחוקים מן הגזל, ועל כן ממונם חביב עליהם.


~ פרשה ו

! א
חצות לילה אקום להודות לך על משפטי צדקך (תהלים קיט, סב), רבי פנחס בשם רבי אליעזר בן יעקב כנור ונבל היו נתונים מראשותיו של דוד, וכיון שהיה מגיע בחצות לילה היה עומד ומנגן בהם.

אמר רבי לוי כנור היה תלוי וכו', על משפטי צדקך משפטים שהבאת על פרעה, שנאמר (בראשית יב, יז): וינגע ה' את פרעה נגעים גדלים, וצדקות שעשית עם אברהם ושרה.

דבר אחר, על משפטי צדקך, משפטים שהבאת על המצריים, וצדקות אשר עשית עם אבותינו במצרים, שלא היה בידם מצוות להתעסק בהם ויגאלו, ונתת להם שתי מצוות שיתעסקו בהם ויגאלו, ואלו הן: דם פסח ודם מילה.

אמר רבי לוי באותו הלילה נתערב דם הפסח עם דם המילה, שנאמר (יחזקאל טז, ו): ואעבר עליך ואראך מתבוססת בדמיך ואמר לך בדמיך חיי ואמר לך בדמיך חיי.

דבר אחר, על משפטי צדקך, משפטים שהבאת על עמונים ומואבים, וצדקות שעשית עם זקני ועם זקנתי, שאלו החיש לה קללה אחת מאין הייתי בא, ונתת בלבו וברכה, שנאמר: ברוכה את לה' בתי. (משלי כט, כה): חרדת אדם יתן מוקש ובוטח בה' ישגב, רבי עקיבא הוה סליק לרומי אמר לבר בייתיה אזל זבון לי חדא מילא דשוויא מן שוקא, אזל ואייתי ליה ציפרין, אמר לו מפני מה שהית לצוד, אמר לו מפני שהן מחרידות את האדם, קרא עליו מקרא זה: חרדת אדם יתן מוקש, חרדה שהחריד יעקב ליצחק, דכתיב (בראשית כז, לג): ויחרד יצחק חרדה, ובדין היה שיקללנו, אלא: ובוטח בה' ישגב, נתת בלבו וברכו, שנאמר (שם): גם ברוך יהיה. חרדה שהחרידה רות לבעז, דכתיב: ויחרד האיש וילפת, ובדין הוא שיקללנה, אלא: ובוטח בה' ישגב, נתת בלבו וברכה, שנאמר: ברוכה את לה' בתי. וילפת לפתתו כחזזית, התחיל ממשמש בשערה, אמר רוחות אין להם שער, אמר לה מי את, רוח או אשה, אמרה אשה. פנויה את או אשת איש, אמרה לו פנויה. טמאה את או טהורה, אמרה לו טהורה. והנה אשה טהורה מכל הנשים שכבת מרגלתיו, שנאמר: ויאמר מי את ותאמר אנכי רות אמתך וגו'.

אמר רבי ברכיה ארורים הרשעים, להלן כתיב (בראשית לט, יב): ותתפשהו בבגדו לאמר שכבה עמי. אבל הכא ופרשת כנפך על אמתך.

! ב
ויאמר ברוכה את לה' בתי היטבת חסדך וגו' (ג, י), רבי יוחנן וריש לקיש ורבנן, רבי יוחנן אמר, לעולם אל ימנע אדם עצמו מלילך אצל זקן לברכו, בעז היה בן שמונים שנה ולא נפקד, כיון שהתפללה עליו אותה צדקת מיד נפקד, שנאמר: ותאמר נעמי ברוך הוא לה'. ריש לקיש אמר רות בת ארבעים שנה היתה ולא נפקדה, כיון שנשאת למחלון, וכיון שהתפלל עליה אותו צדיק, נפקדה, שנאמר: ויאמר ברוכה את לה' בתי. ורבנן אמרין שניהם לא נפקדו אלא מברכותיהן של צדיקים, שנאמר: ויאמרו כל העם אשר בשער והזקנים עדים יתן ה' את האשה. היטבת חסדך האחרון מן הראשון וגו', אמר רבי שמואל בר רב יצחק, האשה אוהבת בחור מסכן מזקן עשיר.

! ג
ועתה בתי אל תראי. ועתה כי אמנם כי גאל אנכי וגם יש גאל קרוב ממני (ג, יא יב), רבנן ורבי יהושע בן לוי, רבנן סבירין טוב ואלימלך ובעז אחים היו, ורבי יהושע אמר שלמון ואלימלך וטוב היו אחים. אתיבון ליה והא כתיב: אשר לאחינו לאלימלך, אמר להם אין אדם נמנע לקרא לדודו אחיו.

! ד
ליני הלילה (ג, יג), הלילה הזו את לנה בלא איש, ואין את לנה לילה אחרת בלא איש. והיה בבקר אם יגאלך טוב יגאל ואם לא יחפץ לגאלך וגו', רבי מאיר הוה יתיב ודריש בהדין מדרשא דטבריא והוה אלישע רביה גזיז בשוקא רכיב על סוסיא בשבתא, אמרו לרבי מאיר הא אלישע רבך אתי גזיז בשוקא, נפק לגביה, אמר ליה במה הויתא עסיק, אמר ליה (איוב מב, יב): וה' ברך את אחרית איוב מראשתו. אמר ליה ומה אמרת ביה, אמר ליה, ברך, שהכפיל לו את ממונו. אמר ליה עקיבא רבך לא היה אומר כן, אלא, וה' ברך את אחרת איוב מראשתו, בזכות תשובה ומעשים טובים שהיו בידו מראשיתו. אמר ליה ומה את אמרת תובן (קהלת ז, ח): טוב אחרית דבר מראשיתו. אמר ליה ומה את אמרת ביה, אמר ליה יש לך אדם שהוא קונה סחורה בנערותו והוא מפסיד ובזקנותו והוא משתכר בה.

דבר אחר, טוב אחרית דבר מראשיתו, יש לך אדם שעושה מעשים רעים בנערותו ובזקנותו עושה מעשים טובים.

דבר אחר, טוב אחרית דבר מראשיתו, יש לך אדם שהוא למד תורה בנערותו ומשכח, ובזקנותו הוא חוזר עליה, הוי טוב אחרית דבר מראשיתו. אמר ליה עקיבא רבך לא כך אמר, אלא, טוב אחרית דבר כשהוא טוב מראשיתו. ובי הוה מעשה, אבויה אבי היה מגדולי הדור וכשבא למולני קרא לכל גדולי ירושלים, וקרא לרבי אליעזר ולרבי יהושע עמהם, וכשאכלו ושתו שרון אילין אמרין מזמורים ואילין אמרין אלפבתרין.

אמר רבי אליעזר לרבי יהושע אילין עסקין בדידהון ואנן לית אנן עסקין בדידן, התחילו בתורה ומן התורה לנביאים ומן הנביאים לכתובים והיו הדברים שמחין כנתינתן מסיני והאש מלהטת סביבותיהן, עקר נתינתן לא מסיני נתנו באש, שנאמר (דברים ד, יא): וההר בער באש עד לב השמים, אמר הואיל וכן הוא גדול כחה של תורה, הבן הזה אם מתקים לי הריני נותנו לתורה, ועל ידי שלא היתה כונת מחשבתו לשם שמים לא נתקימה בי תורתי. ומה את אמרת (איוב כח, יז): בלא יערכנה זהב וזכוכית, אמר ליה ואת מה אמרת ביה, אמר ליה אלו דברי תורה שקשין לקנות ככלי זהב ונחין לאבד כזכוכית. אמר לו עקיבא רבך לא אמר כן, אלא מה כלי זהב וזכוכית אם נשברו יש להם תקנה, אף תלמיד חכם שאבד משנתו יכול לחזר עליה, אמר ליה חזר לך, אמר ליה למה, אמר ליה עד כאן תחום שבת. אמר ליה מנן את ידע, אמר מטלפי סוסי שכבר הלך אלפים אמה. אמר ליה וכל הדא חכמתא אית בך ולית את חזר בך. אמר ליה לית בחילי. אמר ליה למה, אמר ליה רוכב הייתי על הסוס ומטיל אחורי בית הכנסת ביום הכפורים שחל להיות בשבת, ושמעתי בת קול מפוצצת ואומרת (ירמיה ג, כב): שובו בנים שובבים, (מלאכי ג, ז): שובו אלי ואשובה אליכם, חוץ מאלישע בן אבויה שהיה יודע כחי ומרד בי. ומהיכן היה לו המעשה הזה, אמרו פעם אחת היה יושב ושונה בבקעת גינוסר וראה אדם אחד שעלה לראש הדקל ונטל האם על הבנים וירד בשלום, במוצאי שבת ראה אדם אחר שעלה לראש הדקל ונטל הבנים ושלח את האם וירד והכישו נחש ומת, אמר, כתיב (דברים כב, ז): שלח תשלח את האם ואת הבנים תקח לך למען ייטב לך והארכת ימים, היכן טובו של זה והיכן אריכות ימים של זה, ולא ידע שדרשה רבי עקיבא בצבורא, למען ייטב לך בעולם שכלו טוב, והארכת ימים לעולם שכלו ארך. ויש אומרים על ידי שראה לשונו של רבי יהודה הנחתום נתון בפי הכלב, אמר אם הלשון שיגע בתורה כל ימיו כך, לשון שאינו יודע ואינו יגע בתורה על אחת כמה וכמה, אמר אם כן לא מתן שכר לצדיקים ולא תחית המתים. ויש אומרים על ידי שכשהיתה אמו מעברת בו עברה על בתי עבודת כוכבים והריחה ונתנו לה מאותו המין ואכלה והיה מפעפע בכרסה כאריסה של חכינה. לאחר ימים חלה אלישע בן אבויה, אתון ואמרין לרבי מאיר אלישע רבך חולה, אזל לגביה, אמר ליה חזר בך, אמר ליה ועד כדון מקבלין, אמר ליה ולא כתיב (תהלים צ, ג): תשב אנוש עד דכא, עד דכדוכה של נפש, באותה שעה בכה אלישע בן אבויה ומת. והיה רבי מאיר שמח ואמר דומה שמתוך תשובה נסתלק רבי, וכיון שקברוהו באתה האור לשרף את קברו, אתון ואמרין ליה לרבי מאיר קבר רבך נשרף, יצא ופרש טליתו עליה, אמר ליה: ליני הלילה בעולם הזה שכלו לילה, והיה בבקר אם יגאלך טוב יגאל. והיה בבקר בעולם שכלו טוב, אם יגאלך טוב יגאל, זה הקדוש ברוך הוא, שנאמר (שם קמה, ט): טוב ה' לכל. ואם לא יחפץ לגאלך וגאלתיך אנכי חי ה' שכבי עד הבקר, ודמכת לה. אמרון ליה, רבנו, לעלמא דאתי אין אמרין לך מה את בעי אבוך או רבך, מה תימא, אמר, אבא, ובתר כן רבי. אמרין ליה ושמעון לך אינון, אמר להון ולאו מתניתא היא מצילין תיק הספר עם הספר ותיק התפלין עם התפלין, מצילין אלישע בזכות תורתו. לאחר ימים באו בנותיו ותובעות צדקה אצל רבנו, אמר (תהלים קט, יב): אל יהי לו משך חסד ואל יהי חונן ליתומיו, אמרין רבי לא תסתכל בעובדוהי תסתכל לאורייתיה, באותה שעה בכה רבי וגזר עליהון שיתפרנסו, אמר מי שלא היתה תורתו לשם שמים כך העמיד, מי שתורתו לשם שמים על אחת כמה וכמה.

אמר רבי יוסי שלשה הן שבא יצרן לתקפן ונזדרזו עליו כל אחד ואחד בשבועה, ואלו הן, יוסף, ודוד, ובעז. יוסף דכתיב (בראשית לט, ט): ואיך אעשה הרעה הגדלה הזאת. רבי חוניא בשם רבי אידי כלום קריא חסר, וחטאתי לאלהים, וחטאתי לה' אין כתיב כאן, אלא וחטאתי לאלהים, (אם חטאתי אני עושה לאלהים, ולא אלהים עושה) [נשבע ליצרו] ואמר לאלהים איני חוטא ואיני עושה הרעה הגדולה הזאת. דוד מנין, שנאמר (שמואל א כו, י): ויאמר דוד חי ה' כי אם ה' יגפנו, למי נשבע, רבי אלעזר ורבי שמואל בר נחמן, רבי אלעזר אמר ליצרו נשבע, ורבי שמואל בר נחמן אמר לאבישי בן צרויה נשבע, אמר לו חי ה' אם תגע בו שאנכי מערבב דמך עם דמו. בעז מנין, שנאמר: חי ה' שכבי עד הבקר, רבי יהודה ורבי חוניא, רבי יהודה אומר כל אותו הלילה היה יצרו מקטרגו ואומר, את פנוי ומבקש אשה והיא פנויה ומבקשת איש עמד ובעלה ותהיה לך לאשה, ונשבע ליצרו ואמר חי ה' שאיני נוגע בה, ולאשה אמר שכבי עד הבקר אם יגאלך טוב יגאל. ורבי חוניא אמר, כתיב (משלי כד, ה): גבר חכם בעוז, גבר חכם בעז, ואיש דעת מאמץ כח, שנזדרז על יצרו בשבועה.


~ פרשה ז

! א
ותשכב מרגלותיו עד הבקר (ג, יד), אמר רבי ברכיה בטרם יכיר איש בטרום כתיב, מלמד שנשתהתה שש שעות כמנין הוי"ו. ויאמר אל יודע כי באה האשה הגרץ, למי אמר, אמר רבי מאיר לבן ביתו. רבי חוניא ורבי ירמיה בשם רבי שמואל בר רב יצחק, כל אותו הלילה היה בעז שטוח על פניו ואומר, רבון העולמים גלוי וידוע לפניך שלא נגעתי בה, כן יהי רצון מלפניך אל יודע כי באה האשה הגרץ, ולא יתחלל בי שם שמים.

! ב
ויאמר הבי המטפחת אשר עליך (ג, טו), הבה כתיב, מלמד שהיה מדבר עמה בלשון זכר שלא ירגיש בו בריה, ואחזי בה, מלמד שחגרה מתניה כזכר. וימד שש שערים וישת עליה, אמר רבי סימון דרש בר קפרא בצפורי, וכי יש דרכו של מלך לשא לו אשה בשש שעורים, או דרכה של אשה להנשא בשש סאין, אמר רבי יהודה בר רבי סימון בזכות וימד שש שעורים וישת עליה, זכה ועמדו ממנה ששה צדיקים, וכל אחד ואחד בהן שש מדות, דוד, חזקיהו, יאשיהו, חנניה, מישאל, ועזריה, דניאל, ומלך המשיח. דוד, שנאמר (שמואל א טז, יח): ידע נגן בכנור וגבור חיל ואיש מלחמה ונבון דבר ואיש תאר וה' עמו. חזקיה, שנאמר (ישעיה ט, ו): למרבה המשרה ולשלום אין קץ על כסא וגו', ויקרא שמו פלא יועץ אל גבור אבי עד שר שלום. ואיכא דאמרי לםרבה המשרה כתיב חסר מ"ם. יאשיהו, שנאמר (ירמיה יז, ח): והיה כעץ שתול על מים ועל יובל ישלח שרשיו וגו'. חנניה מישאל ועזריה, שנאמר (דניאל א, ד): ילדים אשר אין בהם כל מאום וטובי מראה וגו'. דניאל, שנאמר (שם ה, יב): כל קבל די רוח יתירה בה. מלך המשיח, שנאמר (ישעיה יא, ב): ונחה עליו רוח ה' רוח חכמה וגו'.

! ג
ויבא העיר. ולא היה צריך למימר אלא ותבא העיר, ואת אמרת ויבא העיר, אלא מלמד שהיה מהלך עמה שלא יפגעו בה אחד מן הבחורים.

! ד
ותבא אל חמותה ותאמר מי את בתי (ג, טז), וכי לא היתה מכירה, אלא אמרה לה מה את פנויה או אשת איש. אמרה לה פנויה. ותגד לה את כל אשר עשה לה האיש.

! ה
ותאמר שש השערים האלה נתן לי וגו' (ג, יז), אמר רבי אלכסנדרי בכל מקום שנכנסו ישראל לא יצאו ריקנין, בבזת מצרים לא יצאו ריקנין, בבזת סיחון ועוג לא יצאו ריקנין, בבזת שלשים ואחד מלכים לא יצאו ריקנין, נאמר ריקם במצרים, שנאמר (שמות ג, כא): והיה כי תלכון לא תלכו ריקם, ונאמר בעולי רגלים (שם כג, טו): ולא יראו פני ריקם, ונאמר ריקם בצדיקים, שנאמר: כי אמר אלי אל תבואי ריקם אל חמותך, לא כריקם שנאמר במצרים, ריקם שנאמר בצדיקים, אלא כריקם שנאמר בעולי רגלים, כי הא דתנינן תמן, הראיה, שתי כסף, והחגיגה, מעה כסף.

! ו
ותאמר שבי בתי (ג, יח), רבי הונא בשם רבי שמואל בר רב יצחק, הצדיקים הן שלהן, הן, ולאו שלהן, לאו, שנאמר: כי לא ישקט האיש כי אם כלה הדבר היום.

! ז
ובעז עלה השער וישב שם והנה הגאל עבר אשר דבר בעז (ד, א), מה לאחורי תרעא הוה קאים, אמר רבי שמואל בר נחמן, אפלו היה בסוף העולם הטיסו הקדוש ברוך הוא והביאו לשם, כדי שלא יהא אותו צדיק יושב ומצטער מתוך ישובו.

אמר רבי ברכיה, כך דרשו שני גדולי עולם, רבי אליעזר ורבי יהושע, רבי אליעזר אומר בעז עשה את שלו, ורות עשתה את שלה, ונעמי עשתה את שלה, אמר הקדוש ברוך הוא, אף אני אעשה את שלי. ויאמר סורה שכה פה פלני אלמני, רבי יהושע אומר פלוני אלמוני שמו, רבי שמואל בר נחמן אמר אלם היה מדברי תורה, אמר הראשונים לא מתו אלא על ידי שנטלו אותן, ואני הולך לטלה, חס לי לטלה, לית אנא מערבב זרעייתי, איני מערב פסלת בבני, ולא היה יודע שכבר נתחדשה הלכה עמוני ולא עמונית מואבי ולא מואבית.

! ח
ויקח עשרה אנשים מזקני העיר וגו' (ד, ד), אמר רבי אלכסנדרי מיכן שאין רשות לקטן לישב עד שיתן לו הגדול רשות.

אמר רבי פנחס, מיכן לבית זה שהן ממנין זקנים בבית המשתאות שלהן.

אמר רבי אלעזר ברבי יוסי מכאן לברכת חתנים בעשרה.

אמר רבי יודן בן פזי, לא סוף דבר בחור לבתולה, אלא אפלו אלמן לאלמנה עד שתהיה בעשרה.

! ט
ויאמר לגאל חלקת השדה אשר לאחינו לאלימלך, ואני אמרתי אגלה אזנך לאמר, אם תגאל גאל (ד, ג ד), לגואל אמר (שם): ואם לא יגאל, לבית דין אמר. הגידה לי ואדעה, שא תאמר יש לי אשה ויש לי בנים הריני כונסה לתוך ביתי על מנת שלא אזקק לה. כיון ששמע הגואל כן, אמר ודאי דהיא אזלת רות.

! י
ויאמר בעז ביום קנותך השדה מיד נעמי ומאת רות המואביה אשת המת קנית (ד, ה), קניתי כתיב, והא מסיעא לההיא דאמר רבי שמואל בר נחמן אלם היה מדברי תורה, אמר הראשונים לא מתו אלא על ידי שנטלו אותן ואני הולך לטלה, חס לי לטלה, לית אנא מערבב זרעייתי איני מערב פסלת בבני, ולא היה יודע שכבר נתחדשה הלכה עמוני ולא עמונית מואבי ולא מואבית.

! יא
וזאת לפנים בישראל על הגאלה ועל התמורה לקים כל דבר (ד, ז), רבי חנינא פתר קרא בישראל, בגו אפייא דישראל לשעבר היו מקלסין על הגאלה, שנאמר (שמות טו, ב): זה אלי ואנוהו, ועכשיו על התמורה, שנאמר (תהלים קו, כ): וימירו את כבודם בתבנית שור אכל עשב, אין לך מנול ומשקץ ומשנה כשור בשעה שאוכל עשב. בראשונה היו קונין במנעל ובסנדל, שנאמר: שלף איש נעלו, חזרו להיות קונין בקצצה, ומהו דין קצצה, אמר רבי יוסי בר אבין כל מי שהוא מוכר שדהו לגוי היו קרוביו מביאין חביות מלאות קליות ואגוזים ומשברין בפני התינוקות והתינוקות מלקטין ואומרים נקצץ פלוני מאחזתו. החזירה, היו אומרים חזר פלוני לאחזתו. כך, כל מי שנושא אשה שאינה הוגנת לו היו הקרובים מביאין חביות מלאות קליות ואגוזים ושוברין לפני התינוקות והתינוקות מלקטין ואומרין אבוד פלוני ממשפחתו. גרשה, היו אומרין חזר פלוני למשפחתו. חזרו להיות קונין במנעל ובסנדל, שלף איש נעלו ונתן לרעהו, חזרו להיות קונים בכסף ובשטר ובחזקה, ושלשתן כתובין בפסוק אחד (ירמיה לב, מד): שדות בכסף יקנו, הרי כסף. וכתוב בספר וחתום, הרי עדי השטר. (שם):. והעד עדים, הרי עדי חזקה. רבי יוסי בשם רבי יוחנן, אין כסף נקנית פחות משוה פרוטה כסף, ואין קרקע נקנית בפחות משוה פרוטה. מלתיה דרבי חנינא פליגא, דאמר רבי חנינא כל שקלים שנאמרו בתורה, סלעים. ובנביאים, ליטרין. ובכתובים, קנטרין.

אמר רבי יודן בן פזי חוץ משקלי עפרון שהיו קנטרין, ולא דמי, הכא כתיב כסף, ומה דאמר רבי חנינא, שקלים. ודלא כרבי אליעזר שהיה רבי אליעזר אומר הלוך קנה, דתני אם הלך בשדה בין לארכה בין לרחבה, קנה עד מקום שהלך, כדברי רבי אליעזר. וחכמים אומרים לא קנה עד שיחזיק, והכל מודים במוכר שדהו לחברו כיון שהלך קנה.

! יב
ויאמר הגאל לבעז קנה לך וישלף נעלו (ד, ח), נעלו של מי, רב ולוי, חד אמר נעלו של בעז, וחרינא אמר נעלו של גואל, נראין הדברים כמאן דאמר נעלו של בעז, שדרך הלוקח להיות נותן ערבון. ודכוותה (מלכים א יא, ל): ויתפש אחיה בשלמה החדשה וגו', שמלתו של מי, רב ולוי חד אמר שמלתו של ירבעם, וחרינא אמר שמלתו של אחיה, אמר רבי שמואל בר נחמן מסתברא כמאן דאמר שמלתו של אחיה, שדרך הצדיקים להיות קורעים בשעה שמחלקת במלכות בית דוד. ודכוותה (שמואל א טו, כז): ויסב שמואל ללכת ויחזק בכנף מעילו ויקרע, מעילו של מי, רב ולוי חד אמר מעילו של שאול, וחרינא אמר מעילו של שמואל, ומסתברא כמאן דאמר כנף מעילו של שמואל, שדרך הצדיקים להיות קורעים בשעה שאין נטיעתן משבחת. ודכוותה (דברי הימים ב יג, כ): ולא עצר כח ירבעם, אמר רבי שמואל את סבור שירבעם הוא שנגף לא נגף אלא אביה, ולמה נגף אביה, על ידי שהעביר הכרת פניהם של ישראל, שנאמר (ישעיה ג, ט): הכרת פניהם ענתה בם. רבי אחא אמר על ידי שהעמיד עליהם שומרים שלשה ימים שנשתנו צורתן, דתנינן אין מעידין על פרצוף פנים עם החטם, רבי יוחנן וריש לקיש, רבי יוחנן אמר על ידי שחסדן ברבים, שנאמר (דברי הימים ב יג, ח): ועמכם עגלי זהב. ריש לקיש אמר על ידי שבזה כבוד אחיה השילוני, שנאמר (שם שם, ז): ויקבצו עליו אנשים רקים בני בליעל, קרא לאחיה השילוני בן בליעל. ורבנן אמרי על ידי שבאת עבודת כוכבים על ידו ולא בערה, הדא הוא דכתיב (שם שם, יט): וירדף אביה אחר ירבעם, וכתיב (מלכים א יב, כט): וישם את האחד בבית אל, והרי הדברים קל וחמר ומה אם המלך שמונה את המלך נגפו הכתוב, הדיוט שהוא מונה את ההדיוט על אחת כמה וכמה.

! יג
ויאמרו כל העם אשר בשער וגו' (ד, יא), אמר רבי ברכיה רב מסבין משל לאה, לפיכך הוא עושה את רחל עקר.

אמר רבי אבא בר כהנא רחל היתה עקרו שלו, שנאמר (בראשית כט, לא): ורחל עקרה, עקר. תני רבי שמעון בר יוחאי, לפי שאמרו דברים כנגד רחל, לפיכך נקראו בנים לשמה, דכתיב (ירמיה לא, יד): רחל מבכה על בניה. ולא סוף דבר לשמה, אלא אפלו לשם בנה, שנאמר (עמוס ה, טו): אולי יחנן ה' שארית יוסף. ולא סוף דבר לשם בנה, אלא אפלו לשם בן בנה, שנאמר (ירמיה לא, יט): הבן יקיר לי אפרים אם ילד שעשועים.

! יד
ויהי ביתך כבית פרץ (ד, יב), אמרו כל בנים שהקדוש ברוך הוא עתיד לתן לך יהיו מן הצדקת הזו. ודכוותה (בראשית כה, כא): ויעתר יצחק לה' לנכח אשתו כי עקרה היא, מהו לנכח אשתו, אלא מלמד שהיה יצחק שטוח כאן ורבקה שטוחה כאן ואומר רבונו של עולם כל בנים שאתה עתיד לתן לי יהיו מן הצדקת הזו. ודכוותה (שמואל א ב, כ): וברך עלי את אלקנה ואת אשתו, אמר בנים שעתיד הקדוש ברוך הוא לתן לך יהיו מן הצדקת הזו. ויקח בעז את רות ותהי לו לאשה, אמר רבי שמעון בן לקיש, עקר מוטרין לא היה לה, וגלף לה הקדוש ברוך הוא עקר מוטרין.

! טו
ותאמרנה הנשים אל נעמי ברוך ה' אשר לא השבית לך גאל היום (ד, יד), מה היום הזה רודה ברקיע, כך יהא בזרעך, רודה ושליט בישראל לעולם.

אמר רבי חוניא מברכותיהן של נשים לא נתקעקעה ביצתו של דוד בימי עתליהו. ורבי תנחומא בשם רבי שמואל אמר שמה כתיב (בראשית יט, לב): ונחיה מאבינו זרע, אין כתיב כאן בן, אלא זרע, אותו הזרע שהוא בא ממקום אחר, ואיזה זה, זה מלך המשיח.

! טז
והיה לך למשיב נפש ולכלכל את שיבתך וגו' (ד, טו), רבי יהודה ורבי נחמיה, רבי יהודה אומר משבעה ראשי האבות האמורין להלן (דברי הימים א ב, טו): אצם הששי דוד השביעי. רבי נחמיה אמר משבעה המפרשין כאן, פרץ, חצרון, רם, עמינדב, נחשון, שלמון, בעז.


~ פרשה ח

! א
רבי אבא בר כהנא פתח (תהלים ד, ה): רגזו ואל תחטאו, אמר דוד לפני הקדוש ברוך הוא, עד אימתי הם מתרגזים עלי ואומרים לא פסול משפחה הוא, ולא מרות המואביה הוא. (שם): אמרו בלבבכם על משכבכם, אף אתם לא באתם משתי אחיות, אתם ראו מה עקרכם, ודומו סלה. ואף תמר שלקחה יהודה זקנכם, לא מפסול משפחה הוא, אלא בתו של שם בן נח, מה אתם יש לכם יוחסים, רבי יעקב בר אביה אמר ארגיז יצרך ואל תחטא. ורבנין אמרין אכעיס יצרך ולא תחטא. אלה תולדות פרץ (ד, יח), אמר רבי אבא כל מקום שנאמר אלה, פסל את הראשונים, ואלה, מוסיף על הראשונים וכו' (כדאיתא בבראשית רבה פרשה יב עד בשרו שישמעאל עשה תשובה, עד כאן). וחצרון הוליד את רם (ד, יט), ולא ירחמאל היה בן קדמאי (דברי הימים א ב, ט): ובני חצרון אשר נולד את ירחמאל ואת רם ואת כלובי, אלא שנשא אשה כנענית להתעטר בה, דכתיב (דברי הימים א ב, כו): ותהי אשה אחרת לירחמאל ושמה עטרה. ורם הוליד את עמינדב ושלמון, אלא עד כאן עשו סלמות לנשיאים, מכאן ואילך עשו סלמות למלכים. רבי יצחק פתח (תהלים מ, ח): אז אמרתי הנה באתי, שירה הייתי צריך לומר שבאתי, ואין אז אלא שירה, שנאמר (שמות טו, א): אז ישיר משה, מכלל לא יבא הייתי, ובאתי, (תהלים מ, ח): במגלת ספר כתוב עלי, במגלה (איכה א, י): אשר צוית לא יבאו בקהל לך. בספר (דברים כג, ד): לא יבא עמוני ומואבי, ולא דיו שבאתי, אלא במגלה ובספר כתוב עלי, במגלה, פרץ, חצרון, רם, עמינדב, נחשון, בעז, עובד, ישי, דוד. בספר (שמואל א טז, יב): ויאמר ה' קום משחהו כי זה הוא. רבי הונא אומר כתיב (בראשית ד, כה): כי שת לי אלהים זרע אחר, זרע הבא ממקום אחר, ואיזה זה, זה מלך המשיח. רבי ברכיה ורבי סימון, משל למלך שהיה עובר ממקום למקום ונפלה מרגלית מעל ראשו, עמד המלך וכל פמליא שלו שם, והיו עוברים ושבים אומרים מה טיבו של מלך וכל פמליא שלו כאן, ראו, אמרו נפלה מרגלית מעל ראשו. מה עשה צבר את העפר והביא מכברות וכבר את הצבור האחד ולא מצאה, והשני, ולא מצאה, והשלישי, ומצאה. אמרו מצא המלך את מרגליתו. כך הקדוש ברוך הוא אמר לאברהם (בראשית יב, א): לך לך, לך הייתי מצפה, מה צרך היה לי ליחס שם, ארפכשד, שלח, עבר, פלג, נחור, תרח, אלא בשבילך (דברי הימים א א, כז): אברם הוא אברהם, (נחמיה ט, ח): ומצאת את לבבו נאמן לפניך. כך אמר הקדוש ברוך הוא לדוד, מה צרך היה לי ליחס פרץ, חצרון, רם, עמינדב, נחשון, שלמון, בעז, עובד, ישי, לא בשבילך (תהלים פט, כא): מצאתי דוד עבדי.
